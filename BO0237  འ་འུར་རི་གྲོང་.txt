༄༅།།འ་འུར་རི་གྲོང་
[དབྱིན་ཇི།]ཨཱའེ་མི་ལཱེ་བྷི་རན་ཋེ་ཡིས་བརྩམས།


ཁག་དང་བོ། འ་འུར་རི་གྲོང་གི་གསང་བ།
ལེའུ་དང་བོ།

༡༨༠༡ལོར། ང་རང་ཁང་བདག་ལ་བལྟ་རུ་སོང་ནས་ཕྱིར་ཡུལ་
དུ་ལོག ཁོ་ནི་ངའི་ཁྱིམ་མཚེས་གཅིག་པུ་ཡིན་ཏེ་ང་ལ་དཀའ་ལས་
བཟོ་མཁན་ཞིག་ཀྱང་ཡིན། ཁོ་རང་འ་འུར་རི་གྲོང་དུ་བསྡད་ཡོད་ལ།
གནས་དེ་ནི་མཛེས་སྡུག་ལྡན་པའི་གྲོང་གསེབ་ཅིག་སྟེ་ཨེན་གྷི་ལན
ཏྟི་ན་དེ་ལས་ལྷིང་འཇགས་ཀྱི་གནས་ཤིག་ཡོད་མི་སྲིད་པར་ང་ལ་ཡིད་
ཆེས་བརྟན་པོ་ཡོད་དེ། འ་འུར་རི་གྲོང་ནི་འདུ་འཛིའི་གནས་ལ་ཞེན་
ལོག་པ་ཚོའི་ཕུགས་བསམ་གྱི་ཞིང་ཁམས་ཤིག་ཡིན་ཆོག་ཆོག་རེད།
སྐབས་དེར། ང་རང་ཁོང་ཁྲོ་ཚ་བའི་མི་མཚར་བོ་ཞིག་ལ་འཕྲད་པ་
ནི་ནམ་ཡང་བརྗེད་ཐབས་མི་འདུག
ལོ་དེར། དབྱིན་ཇི་ཡི་ཡཱར་ཁི་ཤེར་དུ་འཇོལ་མོའི་ཞིང་གྲོང་ཞེས་
པའི་མཛེས་པའི་ཁང་རྙིང་ཞིག་ཡོད་པས། ངས་འཕྲིན་ཡིག་གི་ལམ་
ནས་ཁང་བདག་ཧེའེ་ཐི་ཁི་ལཱེ་ཧྥི་ཞེས་པ་ཞིག་གི་ཁང་བ་གླས་རྗེས་དེར་
གནས་སྤོར་བྱས། ཡུལ་དེར་གནས་སྤར་ནས་གཟའ་འཁོར་གཅིག་གི་
རྗེས་སུ་ངས་ཁང་བདག་ལ་བལྟ་རུ་འགྲོ་རྒྱུར་ཐག་བཅད་པ་ཡིན།
ང་ལམ་ལ་ཆས་དུས་གྲང་ངར་ཧ་ཅང་ཆེ་བའི་དགུན་ཁའི་ཕྱི་དྲོ་
ཞིག་ཡིན་ལ། ཉེ་འདབས་ཀྱི་ནགས་ཚལ་སྟུག་པོ་སྨུག་པས་ཁེབས་པ་
དང་། རྒྱང་རིང་སར་གཡང་གཟར་གྱི་བྲག་རི་སེང་གེའི་འགྱིང་སྟབས་
ཀྱིས་བཞུགས། གལ་ཏེ་འ་འུར་རི་གྲོང་དུ་འགྲོ་ན་སྤྱི་ལེ་བཞི་ལྷག་གི་
འདམ་རྫབ་ཀྱི་རྩྭ་ཐང་བརྒལ་ནས་འགྲོ་དགོས། འ་འུར་རི་གྲོང་ནི་རི་རྩེ་
ཞིག་ཏུ་ཆགས་ཡོད་ལ། ཕྱོགས་བཞི་མཚམས་བརྒྱད་དུ་ནགས་ཚལ་
སྟུག་པོ་ཚང་ཚིང་དུ་འཁྲིགས། དམའ་ཞིང་གུ་དོག་པའི་ཁང་བ་ནི་རྡོ་སྐྱ་
ཡིས་བཟོས་པ་དང་། གྱང་ངོས་སུ་སྒེའུ་ཁུང་ཆུང་ཆུང་ཞིག་ཀྱང་ཡོད།
དགུན་ཁའི་གྲང་ངར་གྱིས་ས་གཞི་འཁྱགས་ལ་བསྡམས། ཕྱོགས་
བཞི་མཚམས་བརྒྱད་ནས་ལྡང་ཡོང་བའི་གྲང་ལྷགས་ཀྱིས་རུས་རྐང་
གཟེར། ཁོ་བོ་ར་སྐོར་ནང་གི་མེ་ཏོག་ལྡུམ་རའི་སྒོ་ཁར་ཐོན་སྐབས་
ཁ་བ་ལྷབ་ལྷུབ་ཏུ་བབས་ནས་མིག་གི་མཐོང་ཚད་བཀག་ནའང་ངས་
ལག་པ་ཡར་བཀྱགས་ནས་སྒོ་བརྡུང་རྩིས་བྱེད་སྐབས།
གློ་བུར་དུ། མི་ཞིག་སྒོ་ཁར་ལངས་ནས་མིག་ཅེ་རེར་ང་ལ་བལྟས་
འདུག ཁོ་ནི་བང་སོའི་རྡོ་རིང་ཞིག་དང་འདྲ་བར་ཀྲོང་ངེར་འགྱིངས་
ནས་འགུལ་ཙམ་ཡང་མི་བྱེད། ཁོའི་གཟུགས་རིང་ཞིང་སྐྲ་མདོག་དང་
མིག་མདོག་ནག་པོ་ཡིན་ལ། བྱད་གཟུགས་ལེགས་ཤིང་ལྭ་བ་སྤུས་
ལེགས་གྲ་ཤོམ་ཞིག་གྱོན་ཡོད་པས་སྐུ་དྲག་ཅིག་དང་འདྲ་མོད། ཤ་
མདོག་ཧ་ཅང་ནག་པོ་ཡིན་པས་མི་རྒོད་ཅིག་དང་ཡང་འདྲ་སྟེ།
ངས་ཁོ་སུ་ཞིག་ཡིན་པ་མི་ཤེས་པས“ཁྱོད་ཧེའེ་ཐི་ཁི་ལཱེ་ཧྥི་ཡིན་
ནམ།"ཞེས་དྲིས་པ་ན།ཁོས་མགོ་བོ་ལྕོག་ལྕོག་བྱས།
“སྐུ་ཞབས། ང་ནི་ཁྱེད་ཀྱི་ཁང་བ་གླ་མཁན་ལོའོ་ཁི་ཝུའུ་ཏྟི་ཡིན།
ང་འདིར་ཐོན་མ་ཐག་ཏུ་ཁྱོད་ལྟ་རུ་ཡོང་བ་ཡིན། ངས་ཁྱོད་ཀྱི་ཁང་བ་
གླས་པར་ཁྱོད་ལ་བར་ཆད་འདྲ་བཟོས་མེད་པར་སྨོན། ཁ་སང་། ངས་
གོ་ཐོས་ཡིན་ན་ཁྱོད་ཀྱིས...."
“སྐུ་ཞབས། འཇོལ་མོའི་ཞིང་གྲོང་ངའི་ཡིན།”ཞེས་ཁོས་ངའི་སྐད་
ཆའི་མཚམས་བཅད་དེ་བཤད་རྒྱུར།“གལ་ཏེ་ངའི་འདོད་ཐོག་ལ་སོང་
ཚེ༑ མི་སུས་ཀྱང་ང་ལ་བར་ཆད་བཟོས་ན་མི་ཆོག ནང་ལ་ཤོག”
ནང་ལ་ཤོག་ཅེས་པའི་སྐད་ཆ་དེ་བཤད་དུས་ཁོས་ཧ་ཅང་མི་
དགའ་བའི་རྣམ་འགྱུར་ཞིག་བསྟན་པར་མ་ཟད། ད་དུང་་དམྱལ་བའི་
ཁམས་ལ་སོང་།”"ཟེར་བ་དེ་ང་ལ་སྡུག་སྨོད་བྱེད་པ་འདྲ། ཁོས་ང་ལ་འདི་
འདྲའི་ཚིག་རྩུབ་བཤད་པར་ཁོས་ཁེན་ཡོད་པའི་སྒོ་ཆེན་དེས་ཀྱང་
སེམས་ཀྱིས་མ་བཟོད་ནས་གཡོ་འགུལ་བྱས་མ་སོང་། ང་ལ་འདི་འདྲའི་
མགྲོན་བསུ་ཞིག་ཐོབ་པ་ནི་ཁོའི་དངོས་ཡོད་གནས་བབ་དང་འབྲེལ་
བ་ཡོད་པར་སྙམ་བྱུང་། ང་ད་དུང་ཡ་མཚར་བའི་མི་འདི་ལ་སྤྲོ་བ་ཞིག་
ཀྱང་སྐྱེས་སོང་།
བསམ་ཡུལ་ལས་འདས་པ་ཞིག་ནི་ངའི་རྟའི་བྲང་ཁོག་ལྕགས་
རར་རེག་སྐབས་ཁོས་ལྕགས་རའི་སྒོ་ཕྱེ་བ་དང་སྔར་བཞིན་མི་དགའ་
བའི་རྣམ་འགྱུར་ཞིག་བསྟན་ནས་ང་ལ་ལམ་ཁྲིད། ཁོ་དང་མཉམ་དུ་ར་
སྐོར་ནང་ཐོན་དུས་ལྗོའོ་ཟིབ། སྐུ་ཞབས་ལོའོ་ཁི་ཝུའུ་ཏྟི་ཡི་རྟ་བཏགས་
རྗེས་ཆང་ཁྱེར་ནས་ཤོག་ཅེས་ཁོས་སྐད་བརྒྱབ།
ལྗོའོ་ཟིབ་ནི་ན་ཚོད་ཆེར་སོན་ཡོད། མ་རེད། རྒན་པོ་ཞིག་རེད།
ཕལ་ཆེར་ཧ་ཅང་རྒས་འདུག ཡིན་ཡང་ཁོའི་རིག་པ་གསལ་ཞིང་ལུས
ཧ་ཅང་ཐང་ཤ་དོད་པོ་འདུག ཁོས་ངའི་རྟ་ཁ་ལེན་སྐབས“དཀོན་མཆོག་
གིས་ང་ཚོ་ལ་མགོན་སྐྱབས་གནང་རོགས”ཞེས་གསོལ་བ་ཞིག་བཏབ་
པ་དང་མི་དགའ་བའི་རྣམ་འགྱུར་ཞིག་བསྟན་ཏེ་མགོ་སྒུར་ནས་སྐད་
དམའ་མོས་ཁེར་བཤད་ཅིག་བྱེད་བཞིན་ཡོད། དུས་མཚུངས་སུ་སྡང་
མིག་གིས་ངའི་གདོང་ལ་ཅེ་རེར་བལྟས། ངའི་བསམ་པར་ངེས་པར་དུ་
ལྷ་ཡི་རོགས་རམ་ཐོབ་ན་མ་གཏོགས་ཁོའི་གྱོང་རྩུབ་ཀྱི་གཤིས་ཀ་དེ་
ས་ཐབས་མེད་སྙམ། ཁོས་གློ་བུར་དུ་གསོལ་འདེབས་ཤིག་བྱས་པ་
དེ་ང་དེ་རིང་གློ་བུར་དུ་འཚམས་འདྲིར་འོང་བ་དང་འབྲེལ་བ་སྤུ་ཙམ་
མི་འདུག་ཨང་།
ཁྱིམ་གྱི་སྒོ་ཐེམ་མ་བརྒྱུད་པའི་སྔོན་ལ་ངས་འགྲོ་མཚམས་བཞག་
སྟེ་ཁང་བའི་མདུན་གྱི་ཡ་མཚར་བའི་རྡོ་རྐོས་དེ་དག་ལ་བལྟས་པ་ན།
དེའི་སྟེང་དུ་ཞིག་རལ་དུ་གྱུར་པའི་གཅན་གཟན་ཞིག་དང་བུ་ཆུང་
ཞིག་གི་བརྐོས་བརྙན་ལས་ད་དུང“༡༥༠༠ ལོ"ཞེས་པའི་ཟླ་ཚེས་ཤིག་
དང་་ཧཱའེར་ཋིན་ཨིར་འན་ཤཱའོ།"ཟེར་བའི་མིང་ཞིག་ཀྱང་མཐོང་། ངས་
ཁོ་ལ་རྡོ་རྐོས་དེ་དང་འབྲེལ་བའི་ལོ་རྒྱུས་ཐུང་ཐུང་ཞིག་འདྲི་བསམ་མོད།
ཡིན་ཡང་།ཁོ་སུན་སྣང་ངང་སྒོ་ཁར་འགྲེང་བའི་བཟོ་ལྟ་དེ་ལས་ང་མྱུར་
དུ་སོང་ན་བསམ་ཡོད་པ་འདྲ་བས་ངས་ཁོ་ལ་དེ་ལས་ལྷག་པའི་སུན་
སྣང་ཞིག་སྟེར་མ་ཕོད་པར་ཐད་ཀར་ཁྱིམ་དུ་ཕྱིན།
ང་ཚོ་ཐད་ཀར་ཁྱིམ་གྱི་སྣེ་ལེན་ཁང་དུ་ཕྱིན་པ་ཡིན། ཁོ་ཚོས་ཧ་
ཅང་ཆ་རྒྱུས་ཡོད་པའི་སྒོ་ནས་དེར“སྡོད་ཁང་།”ཞེས་འབོད། སྤྱིར་བཏང་
གི་སྡོད་ཁང་དུ་ཁྱམས་ར་དང་ཟས་ཁང་ཡང་ཁོངས་སུ་འདུས་མོད།
འོན་ཀྱང་འ་འུར་རི་གྲོང་དུ་ཟས་ཁང་ནི་གྲུ་ཟུར་གཞན་ཞིག་ཏུ་ཡོད་ལ།
སྐབས་རེར་སྐད་ཆ་བཤད་པའི་སྒྲ་དང་ཟས་རིགས་གཡོས་སྦྱོར་གྱི་སྒྲ་
ཐོས་ཡོང་། ཐབ་ཆེན་ཞིག་ཡོད་པ་དེའི་སྟེང་དུ་ཟ་མ་བསྐོལ་བའི་རྗེས་
ཤུལ་ཙམ་ཡང་མེད་ལ་བ་མ་དང་ཐོམ་བུ་སོགས་གཅིག་ཀྱང་མི་མཐོང་
མོད། ཁང་བའི་ཟུར་གཞན་ཞིག་ཏུ་ཤིང་གི་དཀར་སྒམ་ཞིག་གི་ནང་དུ་
སྡེར་མ་འགའ་བསྒྲིགས་ཡོད་པར་མ་ཟད། དངུལ་གྱི་ཇ་དེམ་དང་ཕོར་
བ་གྲལ་འགྲིག་པོ་བྱས་ནས་ཁང་ཀླད་དང་མཉམ་འདུག་ལ། དེའི་སྟེང་
དུ་ཉི་ཟེར་འཕྲོས་པ་ན་ངོ་མ་མིག་དབང་འཕྲོག་པ་ཞིག་རེད། དཀར་
སྒམ་གྱི་ཟུར་གཞན་ཞིག་ཏུ་གྲོ་བག་འགའ་དང་ནོར་ལུག་གི་ཤ་དང་
ཕག་ཤ་སོགས་བསྒྲིགས་ཡོད་པའི་ཤིང་སྒྲོམ་གྱིས་ཁེངས་འདུག རྩིག་
ཐབ་ཀྱི་གོང་དུ་མདོག་མི་སྡུག་པའི་གནའ་བོའི་མེ་མདའ་ཞིག་བཞག་
ཡོད། ད་དུང་རྟ་དམག་གི་རིང་མདའ་ཆ་ཞིག་ཡོད། མཛེས་སྤྲས་ཀྱི་ཆེད་
དུ༑ འདྲ་མི་ཆགས་པའི་རྒྱན་རིས་ལྡན་པའི་ཇ་ལོའི་སྒམ་གསུམ་ཟུར་
ཞིག་ཏུ་སྟར་སྒྲིག་ཡོད། པང་གཅལ་ནི་ངོས་འཇམ་པའི་རྡོ་དཀར་ཀྱིས་
གྲུབ་ཡོད་ལ། རྐུབ་སྟེགས་ནི་སྲོལ་རྒྱུན་གྱི་ཁྱད་ཆོས་ལྡན་པའི་རྒྱབ་
བསྙེས་མཐོ་བའི་རིགས་ཡིན་པ་དང་། མདོག་ལྗང་ཁུ་བྱུགས་ཡོད། ལྗིད་
ཏིག་ཏིག་གི་རྐུབ་སྟེགས་ནག་པོ་གཉིས་མཐོང་དཀའ་བའི་ཟུར་ཞིག་ཏུ་
སྦས་ཡོད། དེ་ནས་མར་བལྟས་ན་དཀར་སྒམ་གྱི་འོག་ཏུ་རྔོན་ཁྱི་ཞིག་
ཉལ་བསྡད་ཡོད་པ་དང་མཐའ་འཁོར་དུ་འབ་འབ་ཟུག་པའི་ཁྱི་ཕྲུག་
འགའ་ཡོད། ད་དུང་ཁྱི་ཕྲུག་འགའ་ཤས་ཤིག་གང་སར་ཡར་རྒྱུག་མར་
རྒྱུག་བྱེད་བཞིན་ཡོད།
ང་ཐབ་ཀའི་གམ་གྱི་རྐུབ་སྟེགས་ཤིག་ཡོད་པ་དེའི་སྟེང་དུ་བསྡད་
པ་དང་ཁང་བདག་ངའི་ཁ་གཏད་དུ་བསྡད་ཡོད། གྲགས་འགུལ་ཅི་ཡང་
མེད་པའི་སྣང་ཚུལ་དེ་སེལ་བའི་ཆེད་དུ་ངས་ཁྱི་རྒན་དེ་བྱིལ་བྱིལ་ཞིག་
བྱ་བསམ་པ་དང་། ཁྱི་རྒན་དེ་ཡང་ཁྱི་ར་ནས་ཕྱིར་བུད་དེ་མཆེ་བསྟན
ལྕེ་བསྣར་གྱིས་ཁ་ཆུ་འཛར་འཛར་ངང་ངའི་གམ་དུ་ཁ་རོག་གེར་ཐོན་
ཡོང་། ངས་ཁྱི་རྒན་ལ་བྱིལ་བྱིལ་བྱས་པ་ན་ཁྱི་རྒན་དེས་ཟུག་སྐད་ཆེན་
པོ་ཞིག་བརྒྱབ་བྱུང་།
“ཁྱོད་ཀྱིས་རབ་ཡིན་ན་ཁོར་ཁ་ཡ་མ་བྱེད།"ཅེས་ཧེའེ་ཐི་ཁི་ལཱེ་ཧྥི་
ཡིས་སྔར་བཞིན་ཁྲོ་ཉམས་ཤིག་བསྟན་ནས་རྐང་རྡབ་ཅིག་བྱས་ཏེ་ཁྱི་
རྒན་ཁ་རོག་སྡོད་པའི་བརྡ་ཞིག་བརྒྱབ།
ཁོས“ཁོར་གཅེས་བྱས་ན་ལོབ་ཀྱི་མ་རེད། ངས་དེ་གསོ་དོན་རྩེད་
ཆས་བྱེད་བསམ་པ་མིན”ཞེས་བཤད་ཞོར་དུ་སྒོ་ཁར་སོང་ནས“ལྗོའོ་
ཟིབ”ཅེས་སྐད་ཆེན་པོས་བོས།
ཡིན་ཡང་ལྗོའོ་ཟིབ་ས་དོང་ཞིག་གི་ནང་དུ་ཡོད་པས་ཁོས་འབོད་
པ་མ་ཐོས་པས། ཧེའེ་ཐི་ཁི་ལཱེ་ཧྥི་དོང་ནང་དུ་ལྗོའོ་ཟིབ་འབོད་དུ་ཕྱིན་པ་
ན༑ ང་དང་ཁྱི་མོ་གདུག་རྩུབ་ཅན་དེ་ལས་ལྷག་མེད་པས་ངེད་གཉིས་
ཀྱིས་ཅི་བྱེད་འདི་བྱེད་མེད་པར་གཅིག་གིས་གཅིག་ལ་བལྟས་ནས་བསྡད།
སྐུ་ཞབས་ཧེའེ་ཐི་ཁི་ལཱེ་ཧྥི་དང་ཁོའི་གཡོག་པོ་གཉིས་དལ་གྱིས་ས་
དོང་གི་སྐས་ཐེམ་ལས་ཡར་འགོས་ནས་ཡོང་བཞིན་ཡོད། སྐབས་དེར་
སྒོ་ཁྱི་མང་བོའི་ཟུག་སྐད་ཇེ་ཆེ་ནས་ཇེ་ཆེར་གྱུར་པས་འཇིགས་ཡེར་
ཞིང་སྐྱི་གཡའ་བ་ཞིག་ཡིན་མོད། སྟབས་ལེགས་པ་ཞིག་ལ་ཇ་ཁང་
ནས་བུད་མེད་སྟོབས་ཆེན་ཞིག་མགྱོགས་པོར་ཐོན་ཡོང་། མོས་སྨད་
གཡོག་ཡར་བརྫིས་ཡོད་ལ་ལུས་སྟོབས་ཆེ་ཞིང་དཔུང་བ་རྗེན་པར་
མངོན་ཡོད། གདོང་གི་འགྲམ་པ་གཉིས་ཀུ་ཤུ་བཞིན་དམར། མོས་སླ་ང་
ཞིག་ལག་པས་གཡུགས་ཞོར་དུ་ང་ཚོའི་དཀྱིལ་དུ་མཆོང་ཡོང་།མཚོན་
ཆ་དེ་དང་མོའི་ཁ་ལྕེ་ནི་ཇི་འདྲའི་གོ་ཆོད་ཅིག་རེད་ཨང་། འུར་ཟིང་
གི་དྲག་རླུང་དེ་སྐད་ཅིག་ཉིད་དུ་ཞི་འཇགས་སུ་བཏང་། མོའི་བདག་པོ་
ཐོན་རྗེས་མོ་རང་ཐང་ཆད་དྲག་པས་དབུགས་འཚང་ནས་རེ་ཞིག་སྐད་
ཆ་ཡང་བཤད་མི་ཐུབ་པར་གྱུར།
སྐབས་དེར་ཧེའེ་ཐི་ཁི་ལཱེ་ཧྥི་ཐོན་ནས་་མ་རབས་ཁྱོད། ཅི་ཞིག་བྱུང་
སོང་།”ཞེས་དྲིས་བྱུང་། ང་ལ་མགྲོན་བསུ་བྱེད་པ་ཕར་ཞོག ད་དུང་རྣམ་
འགྱུར་འདི་འདྲ་ཞིག་སྟོན་པ་ནི་ངོ་མ་བཟོད་དཀའ་བ་ཞིག་རེད།
“རེད་ཡ། དམྱལ་བ་ནས་སྐྱེ་རྒྱུ་འདི།"ཞེས་ངས་ཆིག་ལབ་འགའ་
བྱས། “སྐུ་ཞབས། ཁྱོད་ཀྱིས་འདི་ལྟར་བྱེད་པ་ལས་ང་སྟག་ཁྱི་ཞིག་ལ་ཟ་
རུ་བཅུག་ན་དགའ།"ཞེས་བཤད།
“ཁོ་བོར་ཚུར་ཕོག་ཐུག་མ་བཏང་ན་ཁོས་ཀྱང་ཕར་དཀའ་ལས་
མི་བཟོ”ཞེས་ཁོས་དེ་ལྟར་བཤད་རྗེས། ཆང་དམ་ཞིག་ངའི་མདུན་
དུ་བཞག་པ་དང་། སྒྲོག་ཙེ་ཕྱིར་རང་སར་བཞག་རྗེས་ཆང་འཐུང་ངམ་་ཟེར།
“མི་འཐུང་།བཀའ་དྲིན་ཆེ།”
“རྨས་ཡོད་དམ།”
“སུས་ང་རང་རྨས་ན་ངས་དེའི་སྟེང་དུ་རྟགས་ཐམ་ཞིག་བརྒྱབ་
ཆོག”ཅེས་ངས་དེ་ལྟར་ཁ་མཚར་ཀུ་རེ་བཤད་པ་ན།
ཧེའེ་ཐི་ཁི་ལཱེ་ཧྥི་ཡི་གདོང་ལ་འཛུམ་མདངས་ཤིག་རྒྱས་ཏེ་“ཡ་ཡ་ཡ།
དགོངས་པ་མ་འཚོམ།" “སྐུ་ཞབས་ལོའོ་ཁི་ཝུའུ་ངྷི་ཆང་འཐུང་དང༌།
ངེད་ཚང་ལ་རྒྱུན་དུ་འགྲུལ་བ་ཡོང་ནི་མེད་པས་ང་དང་ངའི་སྒོ་ཁྱི་ཡིས་
མགྲོན་བསུ་ཇི་ལྟར་བྱེད་པའང་མི་ཤེས།སྐུ་ཞབས་ཁྱོད་ཚེ་རིང་ལོ་བརྒྱ།”
ཟེར་ནས་ང་ལ་ཆང་དྲངས་པ་དང་ངས་ཀྱང་གུས་འདུད་ཅིག་ཞུས
རྗེས་ཁོ་ལ་ཆང་དྲངས་པ་ཡིན། སྐབས་དེར་ངའི་བསམ་པར་ཁྱི་ངན་
འགའ་ཡིས་འུར་ཟིང་བཟོས་པ་ཙམ་གྱི་དོན་ཕྲན་བུ་ཁབ་མིག་ལྟ་བུ་
ཞིག་གི་ཆེད་དུ་ཁོང་ཁྲོ་ལངས་ནས་བསྡད་ན་ངོ་མ་གླེན་རྟགས་ཚ་བ་
དང་གཅིག་བྱས་ན་ངས་ཡང་བསྐྱར་མི་འདི་ཡིས་རང་ལ་འཕྱ་དམོད་
བྱེད་དུ་འཇུག་མི་བསམ། ཁོའི་རྣམ་འགྱུར་ཇེ་བཟང་དུ་སོང་ཡོད་པར་
བལྟས་ན་སྐུ་མགྲོན་ཞིག་ལ་ཕོག་ཐུག་བཟོས་ན་མི་ལེགས་པ་ཤེས་སོང་
བ་རྟོགས་ཐུབ་ལ། ཁོས་ང་རང་སྤྲོ་སྣང་ཡོད་སྲིད་སྙམ་པའི་གླེང་གཞི་
ཞིག་གི་མགོ་བརྩམས་སོང་སྟེ་མིག་སྔར་ངའི་སྡོད་གནས་ཀྱི་བཟང་
ངན་སོགས་ལབ་བྱུང་། ཁོ་དང་ཁ་བརྡ་བྱས་པའི་བརྒྱུད་རིམ་ཁྲོད་ངས་
ཁོ་མི་འཇོན་ཐང་ཅན་ཞིག་རེད་སྙམ་སོང་། བསམ་ཡུལ་ལས་འདས་
པ་ཞིག་ལ་ང་ཕྱིར་ཡུལ་དུ་ལོག་སྐབས“སང་ཉིན་ཡང་ང་ཁྱོད་བལྟ་རུ་
ཡོང་་ཞེས་བཤད་པ་ན། ཁོས་མི་དགའ་བའི་རྣམ་འགྱུར་ཞིག་བསྟན་
བྱུང་། ཡིན་ཡང་། ང་ངེས་པར་དུ་ཁོར་བལྟ་རུ་འགྲོ་དགོས། ཡ་མཚར་
བ་ནི་ཁོ་དང་བསྡུར་ན་ང་ནི་ཇི་འདྲའི་འབྲེལ་འདྲིས་ལ་མཁས་པ་ཞིག་
རེད་སྙམ་བྱུང་།

ལེའུ་གཉིས་པ།

ཁ་སང་ཕྱི་དྲོར་གྲང་ངར་ཆེ་ལ་སྨུག་པ་འཐིབས་པས། ངས་ཁྱིམ
ནས་དཔེ་ཆ་བལྟས་ནས་འདུག་པ་ལས་འདམ་རྫབ་དེ་བརྒལ་ནས་འ་
འུར་རི་གྲོང་དུ་འགྲོ་མ་འདོད།འོན་ཀྱང་། གུང་ཇ་འཐུང་རྗེས། སྒྱིད་ལུག་
གི་རྐང་བ་འདྲུད་མ་འདེགས་ཀྱིས་ག་ལེར་ཕྱིར་ཁང་བའི་ནང་དུ་འཛུལ
སྐབས། གམ་དུ་ཕྱགས་མ་ཞིག་དང་སོལ་སྣོད་ཅིག་བཞག་ཡོད་པའི་
གཡོག་མོ་ཞིག་གིས་པུས་མོ་སར་བཙུགས་ནས་སོལ་མལ་འགའ་སྒྲིག་
སྟེ་མེ་གསོད་བཞིན་ཡོད་ལ། གང་སར་ཐལ་རྡུལ་ཁྱབ་འདུག གནས་
ཚུལ་དེས་ང་རང་འདུག་བཟོད་མི་བདེ་བ་བཟོས་བྱུང་། དེ་བས་ངས་ཞྭ་
མོ་བཟུང་ནས་སྤྱི་ལེ་བཞི་ཡི་ལམ་ཐག་བརྒྱུད་དེ་ཧེའེ་ཐི་ཁི་ལཱེ་ཧྥི་ཚང་
གི་མེ་ཏོག་ལྡུམ་རའི་སྒོ་ཁར་འབྱོར་བ་ན། ཏག་ཏག་ད་ལོའི་ཁ་བ་ཐོག་
མ་ལྷབ་ལྷུབ་བབས་བྱུང༌།
ས་སྟོང་ལུང་སྟོང་གི་རི་རྩེ་འདིར། ས་སྟེང་དུ་སྲ་ཞིང་མཁྲེགས་པའི་
ཆབ་རོམ་ནག་པོ་ཞིག་ཆགས་འདུག ངེས་མེད་རྒྱུ་བའི་གྲང་ལྷགས་
གཙེས་ཤིང་རྒོད། ང་རང་དབང་མེད་པར་གྲང་འདར་བརྒྱབ་བྱུང་བས་
ལྕགས་སྒོ་དེའང་ཕྱེ་ཐབས་མ་བྱུང་། དེ་བས་ང་གྱང་ཁ་ནས་ལྡིང་སྟེ་ར་
སྐོར་ནང་དུ་རྒྱུགས། ངས་གཞོགས་གཉིས་སུ་ལྗོན་ཤིང་སྐྱེས་ཡོད་པའི་
རྡོ་ལམ་དེ་བརྒྱུད་ནས་ཁོ་ཚང་གི་ནང་སྒོ་རུ་འབྱོར། ངས་སྒོ་ཡུན་རིང་
ཞིག་ལ་བརྡུངས་ཀྱང་ཁ་ཡ་བྱེད་ནི་མེད་པས། ལག་པ་གྲང་ནས་ན་
ཟུག་སྐྱེས་པ་དང་ཁྱི་ཡིས་ཀྱང་ཟུག་སྐད་བརྒྱབ་སོང་།
“བཀྲ་མི་ཤིས་པའི་ཁྱིམ་ཚང་འདི་"ཞེས་ངས་སྡུག་དམོད་བྱས།“ཁོ་
ཚང་ལྟ་བུའི་འགྲུལ་བར་གུས་མེད་བྱེད་མཁན་ཞིག་ཚེ་གང་བོར་མི་
ཚོགས་དང་བྲལ་ན་འགྲིག ཉིན་དཀར་འགྲུལ་བར་སྒོ་མི་ཕྱེ་བའི་བྱ་
ཞིག་གང་ན་ཡོད། ད་ངས་ཁ་ཡ་མི་བྱེད། ང་ངེས་པར་དུ་ནང་དུ་འགྲོ་
དགོས། “ངས་སྒོ་ལོང་ནས་བཟུང་ཏེ་ཤུགས་ཡོད་ཚད་ཀྱིས་ཕར་འཐེན་
ཚུར་འཐེན་བྱེད་སྐབས། གདོང་ལ་སྡུག་གིས་ཁེངས་པའི་ལྗོའོ་ཟིབ་ཀྱིས་
འབྲུ་ཁང་གི་སྒེའུ་ཁུང་ཞིག་ལས་མགོ་ཕྱིར་བུད་མོད། ཡིན་ཡང་ང་ལ་སྒོ་མ་ཕྱེ།
ཁ་བའི་འབབ་ཚད་ཇེ་ཆེར་སོང་བ་ན། ངས་ཡང་བསྐྱར་སྒོ་ལོང་
ནས་འཐེན་ཏེ་སྒོ་ཕྱེ་ཐུབ་མིན་ལ་ཚོད་ལྟ་བྱས།སྐབས་དེར་ཐོག་ལྭ་གྱོན་
མེད་པའི་གསར་བུ་ཞིག་གིས་ཕྲག་ཏུ་ཟོར་བ་ཞིག་ཁུར་ནས་རྒྱབ་ཀྱི་
ར་སྐོར་ལས་ཐོན་ཏེ་ང་ལ་ཁོ་དང་མཉམ་དུ་འགྲོ་ཟེར། ཁོས་ང་ཁྲིད་དེ་
སྔོན་ཆད་ང་མགྲོན་བསུ་བྱེད་སའི་སྣེ་ལེན་ཁང་དུ་ཐོན་པ་ན། ཐབ་ཁུང་
ནང་དུ་འབར་བའི་རྡོ་སོལ་གྱི་མེ་ལྕེ་ལས་འོད་ཆེམ་ཆེམ་དུ་འཕྲོ་ཞིང་
ཚ་ལམ་ལམ་འདུག གཟབ་རྒྱས་ཀྱི་དགུང་ཇ་སྒྲིག་བཞིན་པའི་སྒྲོག་ཙེ་
ཡི་གམ་དུ་ངས“བུ་མོ་གཞོན་ནུ་མ།”ཞིག་བསྡད་ཡོད་པ་མཐོང་ནས་
སེམས་ལ་དགའ་སྣང་ཞིག་སྐྱེས། སྔོན་ཆད་ངས་མོ་གཏན་ནས་མཐོང་
མ་མྱོང་། ངས་གུས་འདུད་ཅིག་ཞུས་རྗེས་མོས་གུས་པའི་ངང་ནས་ཁོ་བོ་
བཞུགས་དང་ཟེར་བར་བསྒྲག་ནས་བསྡད། མོས་ང་ལ་བལྟ་ཙམ་བྱས་
རྗེས་ཡར་ལངས་རྩིས་མི་བྱེད་ལ་ཅི་ཡང་མི་བཤད།
ངས་་ནམ་ཟླ་ངོ་མ་འཁྱགས།ཧེའེ་ཐི་ཁི་ལཱེ་ཧྥི་ལྕམ་མོ།ངས་ཐེངས་གང་
མང་ལ་སྒོ་བརྡུངས་པ་ན་ད་གཟོད་ཁྱོད་ཀྱི་གཡོག་པོས་ཐོས་སོང”ཞེས་
བཤད་པ་ན།
མོས་ད་དུང་ཅི་ཡང་མ་བཤད། ངས་མིག་ཅེར་ནས་མོ་ལ་བལྟས་
པ་ན་མོས་ཀྱང་ཁྲོ་ཉམས་ཀྱིས་མིག་ཅེར་ནས་ང་ལ་བལྟས་བྱུང་། གང་
ལྟར་མོས་ང་ལ་ལྟ་སྟངས་ནི་ཁྲོ་ཉམས་དང་གཏུམ་ཉམས་ཅན་ཞིག
ཡིན་པས། ང་ནི་ཅི་བྱ་གཏོལ་མེད་དུ་གྱུར་པར་མ་ཟད་སེམས་པ་ཡང་
ལྷག་ཏུ་མི་སྐྱིད་པའི་གནས་སུ་ལྷུང་།
སྐབས་དེར་གསར་བུ་ཞིག་གིས་ཚིག་རྩུབ་མོས་བཞུགས་དང་།”
“ཁོ་ཡོང་རྒྱུ་རེད་ཟེར།
“ཁྱི་དེ་ངོ་མ་སྙིང་རྗེ་བོ་འདུག” “ཁྱི་ཕྲུག་ཆུང་ཆུང་དེ་ཚོ་ཁྱོད་ལ་མི་
མཁོ་བ་ཡིན་ནམ།ལྕམ་མོ།"ཞེས་ངས་ཡང་བསྐྱར་སྐད་ཆ་བཤད་པ་ན།
སྙིང་ཉེ་བའི་ཁྱིམ་བདག་མས“དེ་ཚོ་ངའི་མིན”ཟེར། འོན་ཀྱང་མོའི་
སྐད་ཆའི་ངག་གདངས་ལས་ཧེའེ་ཐི་ཁི་ལཱེ་ཧྥི་ལས་ཀྱང་མི་དགའ་བའི
རྣམ་འགྱུར་ཞིག་བསྟན་བྱུང་།
མོས་ཁྱོད་མ་ཡོང་ན་བཟང"ཞེས་བཤད་རྗེས་ཡར་ལངས་ནས་
རྩིག་ཐབ་སྟེང་གི་ཇ་ཁུག་ལེན་དུ་བུད་སོང་།
དེ་སྔོན་མོ་ཁང་བའི་དཀར་ཆ་དེ་འདྲ་མི་གསལ་བའི་ཟུར་ཞིག་ཏུ་
བསྡད་ཡོད་པས་ལུས་པོ་ཡོངས་སུ་མཐོང་མི་ཐུབ་མོད། ད་ནི་མོ་ཡར་
ལངས་པ་ན་མོའི་ལུས་ཡོངས་སུ་མཐོང་སོང་། ཙ་རིའི་སྨྱུག་མ་འདྲ་
བའི་སྐྱེ་གཟུགས། བཅོ་ལྔའི་ལྷ་ཟླ་འདྲ་བའི་ཞལ་རས། བི་ཤྭ་ཀརྨའི་པིར་
ལས་བཞེངས་འདྲའི་དབང་བོ་ལྔ། ད་དུང་གསེར་མདོག་གི་སྐྲ་ལོ་སི་ལི་
མ་མོའི་ནེམ་ཤ་ལྡན་པའི་མགུལ་དུ་འཕྱངས་འདུག གལ་ཏེ་ཐོ་རེངས་
སྐར་ཆེན་འདྲ་བའི་མིག་ཟུང་ལས་འཕྲོས་པའི་མིག་མདངས་དེ་ཞི་
འཇམ་ཞིག་ཡིན་ཚེ་སྐྱེ་བོ་ཀུན་གྱི་ཡིད་དབང་འགུགས་ནུས་པ་གོར་མ་
ཆག ང་ལྟ་བུའི་མི་རྩེ་དགའ་ཅན་ཞིག་ལ་མཚོན་ན་ནི་སྨོས་མེད་ཡིན།
ཡིན་ཡང་མོའི་མིག་མདངས་དེ་ལས་རང་དམན་དང་ཁོ་ཐག་ཆོད་པའི་
དོན་ཞིག་གོ་ཡོང་། དེ་ནི་མོའི་མཛེས་སྡུག་གི་ཞལ་རས་དང་ཇི་འདྲའི་
མི་འཕྲོད་པ་ཞིག་རེད་ཨང་། མོས་ཇ་ཁུག་དེ་ལོན་གྱིན་མེད་པ་མཐོང་
བས་ངས་མོ་ལ་རོགས་བྱེད་བསམ་མོད།
མོ་ཁོང་ཁྲོ་ལངས་ནས་བཤད་རྒྱུར། “ང་ལ་རོགས་བྱེད་མི་དགོས།
ང་རང་གིས་ལེན་ཐུབ”ཚུལ་དེ་ནི་མི་ཧ་ཅང་སེར་སྣ་ཅན་ཞིག་གིས་
ཁོའི་དངུལ་སྒོར་སྲུང་བ་དང་འདྲ།
“དགོངས་པ་མ་འཚོམ།”ཞེས་ངས་མྱུར་དུ་ལན་བཏབ།
“ཁྱོད་ཇ་འཐུང་དུ་ཡོང་བར་བོས་ཡོད་དམ།”ཞེས་མོས་དྲིས་བྱུང་།
་་ངས་ངོ་མ་ཇ་གང་འཐུང་ན་འདོད"ཅེས་ལན་བཏབ།
“ཁྱོད་མགྲོན་དུ་བོས་ཡོད་པ་ཡིན་ནམ"ཞེས་མོས་ཡང་བསྐྱར་ང་ལ་དྲིས།
“མེད།"ཅེས་ངས་བཤད་ཞོར་དུ་ཨུ་ཚུགས་ཀྱིས་འཛུམ་ཞིག་བསྟན།
དེ་མ་ཐག་མོས་ཇ་ལོ་ཕྱིར་ཇ་ཁུག་ཏུ་གཡུགས་པ་དང་། ཕྱིར་ཡོང་
ནས་རྐུབ་སྟེགས་སྟེང་དུ་བསྡད།
སྐབས་དེར། གསར་བུ་ཞིག་ཐོན་ཡོང་སྟེ་ཐབ་ཀའི་གམ་དུ་ལངས་
ནས་ང་ལ་མིག་གིས་ཕུར་ཚུགས་སུ་ཅེར་ནས་འདུག་པ་ལ་བལྟས་ན་
ངེད་གཉིས་བར་དུ་ཤ་འཁོན་ཞིག་ཡོད་པ་དང་འདྲ་སྟེ། ངས་ཁོ་དོན་ངོ་
མར་གཡོག་པོ་ཞིག་ཡིན་མིན་ལ་དོགས་པ་ཟོས། ཁོའི་གྱོན་པ་དང་བྱ་
ལུགས་བྱེད་སྟངས་ལ་བལྟས་ན་ཁོ་ནི་ཀུན་སྤྱོད་མེད་པའི་མི་གཏུམ་
དྲག་ཅན་ཞིག་དང་འདྲ། ཁོའི་སྟེང་དུ་ཧེའེ་ཐི་ཁི་ལཱེ་ཧྥི་དང་ཁོང་གི་ལྕམ་
མོ་ལ་ལྡན་པའི་འབྱོར་དྲག་གི་ཁྱད་ཆོས་ཕྲན་བུ་ཙམ་ཡང་མི་འདུག
ངའི་ཁོའི་ཐོབ་ཐང་སྐོར་གྱི་བདེན་དཔང་ཞིག་རྙེད་མ་སོང་ནའང་། ངའེ་
བསམ་པར་རབ་ཡིན་ན་ཁོའི་སྤྱོད་པ་ཡ་མ་ཟུང་དེར་ཁ་ཡ་མ་བྱས་ན་
འགྲིག་སྙམ། སྐར་མ་ལྔའི་རྗེས་སུ།ཧེའེ་ཐི་ཁི་ལཱེ་ཧྥི་ཐོན་སོང་། སུན་སྣང་
གི་མཁའ་དབུགས་དེའང་རེ་ཞིག་མེད་པར་གྱུར།
“ཁྱོད་ཀྱིས་ལྟོས་དང་། སྐུ་ཞབས། ཕོ་རབ་ཚིག་ཐོག་ཞེས་པའི་དཔེ
ལྟར། ང་ཁྱོད་ལྟ་རུ་ཡོང་བ་ཡིན།”ཞེས་ངས་འུར་བརྒྱབ་པ་དང་། དགའ་
བའི་རྣམ་འགྱུར་ཞིག་བསྟན་ནས“ད་དུང་དུས་ཚོད་ཕྱེད་ཀའི་རིང་
གནམ་ཐང་རྒྱུ་མིན་པས། ང་འདི་ནས་ཅུང་བསྡད་ན་ཆོག་གམ།”ཞེས་
དྲིས་པ་ན།
"དུས་ཚོད་ཕྱེད་ཀ་ཞིག་ལ།"ཞེས་ཁོས་བཤད་ཞོར་དུ་གྱོན་པའི་
སྟེང་གི་ཁ་ཁ་བ་སྤྲུགས་སྤྲུགས་བྱས།“ང་ཡ་མཚར་བ་ནི་ཁྱོད་ཅིའི་ཕྱིར་
ཁ་བ་འབབ་པའི་ཉིན་འདིར་ཡོང་བ་ཡིན། ཁྱོད་ཀྱིས་སྨུག་པའི་ནང་དུ་
ལམ་ནོར་བ་དང་འདམ་རྫབ་ཏུ་ལྷུང་བའི་ཉེན་ཁ་བརྒྱུད་ནས་ཡོང་བ་
ཤེས་སམ། སྐབས་འདིར་ལམ་ནོར་རྒྱུ་ནི་ཆེས་སླ་མོ་ཡིན་ལ། མིག་སྔའི་
གནས་ཚུལ་ལ་བལྟས་ན་གནམ་ཐང་རྒྱུའི་དཔེ་མི་སྲིད།'
“ཁྱོད་ཀྱི་གཡོག་པོ་ཞིག་གིས་ང་ལ་ལམ་ཁྲིད་ན་ཆོག་གམ།”ཞེས་
ངས་དྲིས་པ་ན།
“མིན།མི་ཆོག”ཟེར།
“འུན།དེས་ན། ངས་རང་གི་བློ་རིག་ལ་བརྟེན་དགོས།”
་་ཧིན།”
“ད་ཁྱོད་ཀྱིས་ཇ་སྐོལ་ཡོད་དམ།"ཞེས་ཁོས་ལྭ་བ་རྙིང་ནས་རལ་
བར་གྱུར་པའི་གཞོན་ནུ་མ་དེར་ཁྲོ་ངར་དང་བཅས་འདྲི་ཞོར་མིག་
གིས་མོར་མིག་གིས་ཕུར་ཚུགས་སུ་ཅེར།
མོས་“ཁོ་ལ་ཇ་ལྡུག་དགོས་སམ།”ཞེས་དྲིས་བྱུང་།
“ཁྱོད་ཀྱིས་ཇ་གྲ་སྒྲིག་བྱས་ཡོད་དམ།"ཁོའི་གཏུམ་ཉམས་ཀྱི་སྐད་
ཆའི་གདངས་ལས་ང་རང་དབང་མེད་པར་དངངས་འདར་ཞིག་བརྒྱབ་
ཡོང་བ་དང་དེ་དག་གིས་ཁོའི་གུས་མེད་གཏུམ་དྲག་གི་རང་བཞིན་
མཚོན་ཡོད། ད་ནི་ངས་ཧེའེ་ཐི་ཁི་ལཱེ་ཧྥི་མི་འཇོན་ཐང་ཅན་ཞིག་རེད་
ཟེར་མི་འདོད། ཇ་བསྐོལ་རྗེས། ཁོས“སྐུ་ཞབས། རྐུབ་སྟེགས་དེ་ཚུར་
བསྣུར་ནས་སྡོད”ཟེར། དེ་ནས་ན་གཞོན་གཏུམ་སྤྱོད་ཅན་དེ་དང་ང་ཚོ་
ཚང་མ་སྒྲོག་ཙེ་མཐའ་འཁོར་དུ་བསྡད། ཟ་མ་ཟ་དུས་མི་གཅིག་གིས་
ཀྱང་སྐད་ཆ་མི་བཤད་པར་ཁ་ཁུ་སིམ་མེར་ཧ་ཅང་གཟབ་ནན་ཞིག་རེད།
གལ་ཏེ་ངང་ཚུལ་འདི་ངའི་སྐྱོན་ཡིན་ན་ངས་སེལ་བར་བྱེད་
དགོས་བསམ་པ་དང་། ཁོ་ཚོའི་གཤིས་ཀ་ཇི་འདྲའི་གྱོང་བོ་ཞིག་ཡིན་
ཡང་དུས་རྒྱུན་འདི་ལྟར་གཟབ་ནན་དང་ལྷིང་འཇགས་ཤིག་ག་ལ་ཡིན་བསམ་བྱུང་།
ངས་ཇ་དཀར་ཡོལ་གང་འཐུང་ཚར་རྗེས“ཡ་མཚར་བ་ནི་ང་ཚོ་མི་
སོ་སོའི་དགའ་ཕྱོགས་དང་བསམ་བློ་ཇི་ལྟར་ཆགས་པ་ཡིན།མི་མང་བོ་
ཞིག་གིས་འདང་མི་དཔོག དཔེར་ན། སྐུ་ཞབས་ཧེའེ་ཐི་ཁི་ལཱེ་ཧྥི་ཁྱོད་ལྟ་
བུའི་མི་ཚོགས་དང་ཁ་བྲལ་བའི་འཚོ་བ་ལ་ཡང་བདེ་སྐྱིད་ལྡན། ཁྱིམ་
བཟའ་མི་གང་བོས་བསྐོར་ནས་ཡོད་པས་ངོ་མ་མི་བསོད་ནམས་ཅན་
ཞིག་རེད། ད་དུང་ཡིད་དུ་འོང་བའི་ལྕམ་མོ་ཞིག་ཡོད་པས་ཞེས་བཤད་པ་ན།
ཁོས་ངའི་སྐད་ཆའི་མཚམས་བཅད་ནས་གདོན་འདྲེ་ལྟ་བུའི་ཁྲེལ་
དགོད་ཅིག་བྱས་སོང་།“མོ་གང་དུ་ཡོད། ངའི་ཡིད་དུ་འོང་བའི་ལྕམ་མོ།”
“ངས་ཧེའེ་ཐི་ཁི་ལཱེ་ཧྥི་ལྕམ་མོ་ཟེར་བ་ཡིན།ཁྱོད་ཀྱི་ལྕམ་མོ།”
“འོ། རེད། ཁྱོད་ཀྱིས་མོའི་རྣམ་ཤེས་དེ་ཁྱིམ་ལྷར་གྱུར་ནས་འ་འུར་
རི་གྲོང་ལ་མགོན་སྐྱབས་གནང་བཞིན་ཡོད་ཟེར་བ་ཡིན་ནམ།”
ངས་རང་ཉིད་ནོར་འདུག་པ་ཤེས་སོང་། མ་གཞི་ནས་ངས་ཁོ་
གཉིས་ཀྱི་ལོ་ཚོད་ལ་དཔག་ན་ཤེས་འོས། ཁོ་ནི་ཧ་ལམ་ལོ་བཞི་བཅུ་
ཡས་མས་ཡིན་ལ། ཏག་ཏག་སེམས་ཤུགས་དར་བའི་དུས་སྐབས་ཡིན།
བཞི་བཅུ་ལོ་ཡིས་ཟིན་དུས་སྐྱེས་པ་ཚོས་ད་ནི་བུད་མེད་རྣམས་ཀྱིས་
ཁོ་ལ་བརྩེ་དུང་རྣལ་མ་ཞིག་བཅང་ནས་གཉེན་སྒྲིག་མི་སྲིད་པ་གསལ་
བོར་ཤེས་ཡོད། མོ་ནི་ཕར་བལྟས་ཚོད་ཀྱིས་ད་དུང་ལོ་བཅུ་བདུན་
ལའང་སོན་མེད་པ་འདྲ་བས་ཁོ་གཉིས་བཟའ་ཟླ་ཡིན་མི་སྲིད།
དེ་ནས་ངས་འགྲམ་དུ་སྡོད་པའི་ཀ་ཏོ་ར་ཞིག་གི་ནང་དུ་ཇ་འཐུང་
བ་དང་ལག་པ་ཡང་མ་བཀྲུས་པར་བག་སོབ་ཅིག་ཟ་བཞིན་པའི་
གསར་བུ་གླེན་པ་དེ་མོའི་ཁྱོ་ག་ཡིན་པར་སྙམ་པ་དང་། ཁོ་ནི་ཞིས་སི་
ཁུལ་ལིས་ཧྥུའུ་ཡི་སྐུ་སྲས་ཡིན་པར་བསམ། ཡིན་པ་ཁོ་ཐག་རེད། དེ་
ནི་ཕྱིའི་འཇིག་རྟེན་དང་འབྲེལ་ཟམ་ཆད་པའི་མཇུག་འབྲས་རེད། མོས་
གནམ་འོག་ན་ཁོ་ལས་བཟང་བའི་སྐྱེས་པ་ཞིག་ཡོད་པ་མ་ཤེས་པས་
གྲོང་གསེབ་པ་འདི་དང་གཉེན་སྒྲིག་བྱས་པ་ཁོ་ཐག་རེད།
ཧེའེ་ཐི་ཁི་ལཱེ་ཧྥི་ཡིས“མོ་ནི་ངའི་མནའ་མ་ཡིན”ཟེར། ཁོའི་སྐད་ཆ་
དེས་ངས་ཚོད་དཔག་བྱས་པ་ནོར་སོང་བ་ཤེས་ཐུབ། ཁོས་བཤད་ཞོར་
དུ་མིག་མདངས་ཁྱད་པར་བ་ཞིག་གིས་མོ་ལ་བལྟས། ཧ་ཅང་སྙིང་ལང་
བཞིན་པའི་མིག་མདངས་ཤིག ཁོའི་གདོང་གི་ཤ་གནད་རེ་རེ་འབུར་
ཚུགས་སུ་མངོན་ན་མ་གཏོགས་ཁོའི་སེམས་ཀྱི་ཁོང་ཁྲོ་དེ་མཚོན་ཐབས་མི་འདུག
“འ། རེད། ད་ངས་ཤེས་སོང་།” ང་ཁ་ཕྱིར་འཁོར་ནས་འགྲམ་གྱི་
གསར་བུ་དེར་“ཁྱོད་ད་ཡིད་འཕྲོག་ལྷ་མོ་ཐོབ་པའི་མི་བསོད་ནམས་
ཅན་དེ་རེད་ལ།"ཞེས་བཤད་མ་ཐག
གསར་བུ་དེའི་ངོ་མདོག་དམར་པོར་གྱུར་པ་དང་ཁུ་ཚུར་བཅངས་
ནས་རྡུང་རེས་བྱེད་རྒྱུ་ཡིན་པའི་རྣམ་འགྱུར་ཞིག་བསྟན་པ་དང་། ཚིག་
རྩུབ་མོས་ང་ལ་སྡུག་དམོད་ཅིག་བྱས་རྗེས་ག་ལེར་ལྷོད་ལ་བབས། སྡུག་
དམོད་ཀྱི་ཚིག་དེ་དག་ངས་མ་ཐོས་ཁུལ་གྱིས་དོ་སྣང་མ་བྱས།
“སྐུ་ཞབས། ཁྱོད་ཀྱིས་ཚོད་དཔག་བྱས་པ་ནོར་སོང་།”ཞེས་ངའི་
ཁང་བདག་གིས་བཤད་བྱུང་།“བསོད་ནམས་ཅན་དེ་ངེད་གཉིས་གཅིག་
ཀྱང་མིན། མོའི་ཁྱོ་ག་སྔ་མོ་ནས་ཤི་སོང་།མོ་ངའི་མནའ་མ་རེད།”
“གསར་བུ་འདི་སུ་རེད།”ཅེས་ངས་དྲིས་པ་ན།
ཧེའེ་ཐི་ཁི་ལཱེ་ཧྥི་དགོད་ཞོར་དུ་བཤད་རྒྱུར། “ཁོ་ངའི་བུ་མ་རེད།”
གདུག་རྩུབ་ཅན་གྱི་མི་ཀླ་ཀློ་དེ་ཁོའི་བུ་ཡིན་པར་བཤད་པ་ནི་ངོ་མ་ཀུ་
རེ་ཐལ་ཆེ་དྲག་སོང་སྙམ་པ་དང་འདྲ།
“ངའི་མིང་ལ་ཧཱའེར་ཋིན་ཨིར་འན་ཤོ་ཟེར།” “ཁྱོད་ཀྱིས་ཁོ་ལ་བརྩི་
བཀུར་བྱེད་དགོས”ཞེས་མི་ཞིག་གིས་སྐད་བརྒྱབ་བྱུང་།
“ངས་ཁོར་བརྩི་བཀུར་བྱེད་བཞིན་ཡོད།”ཅེས་ངས་དེ་ལྟར་ལན་
བཏབ་པ་དང་ཁོས་རང་གི་མིང་འཆད་སྐབས་ཀྱི་གཟབ་ནན་དེར་ངས་
སེམས་ནས་ཁོང་དགོད་ཅིག་བྱས།
ཁོས་ང་ལ་མིག་གིས་ཕུར་ཚུགས་སུ་ཅེར་ནས་བསྡད་པ་ན་ངོ་མ་
སུན་སྣང་སྐྱེས་པ་ཞིག་རེད། ངས་ཁོ་ལ་འགྲམ་ལྕག་ཅིག་གཞུ་བའམ་
ཡང་ན་སྐད་མཐོན་པོས་བགད་ན་འདོད་དེ། སྤྲོ་སྣང་གི་ཁྱིམ་ཚང་
འདིར་མཚོན་ན་ང་ནི་ཧ་ཅང་མིག་ལ་མི་འགྲོ་བ་ཞིག་རེད་ཨང་། ནང་
སེམས་ཀྱི་ཡིད་རྨུས་པའི་ཚོར་བ་དེས་ཕྱིའི་ཁོར་ཡུག་གི་མཛེས་པ་
བཅོམ་འགྲོ། ཕྱིས་སུ་ཁྱིམ་ཚང་འདིར་ཡོང་དུས་ངེས་པར་དུ་གཟབ་
ནན་དང་ཉམས་འཇོག་བྱེད་དགོས་བསམ་བྱུང་།
ཟ་མ་ཟོས་ཚར་རྗེས།ང་སྒེའུ་ཁུང་གི་གམ་དུ་སོང་ནས་གནམ་ཐང་
ཡོད་མེད་ལ་ལྟ་དུས་ས་རུབ་ཡོད་པ་དང་། ནམ་མཁའ་དང་རི་ཚོགས་
དེ་རླུང་ནག་འཚུབ་མ་དང་ཁ་བའི་ཕོན་པོ་ཆེན་པོ་ཞིག་གིས་ཡོངས་སུ་
བཏུམས་འདུག
“ད་ལམ་ཁྲིད་མཁན་ཞིག་མེད་དུས། ང་ཕྱིར་ཡུལ་དུ་ལོག་དཀའ་
རྒྱུ་རེད།”ཅེས་ངས་སྡུག་སྨྲེ་བཏོན། “འགྲོ་ལམ་ཁ་བས་གཡོགས་པས་ད་
ནི་གོམ་པ་གང་དུ་སྤོ་དགོས་པའང་མི་ཤེས།”
“ཧཱའེར་ཋིན། ལུག་དེ་ཚོ་འབྲུ་མཛོད་ཁང་གི་བར་ཁྱམས་སུ་དེད་
ཤོག གལ་ཏེ་མཚན་གང་བོར་ལུག་རའི་ནང་འཇུག་ན་ངེས་པར་དུ་
ལུག་རའི་ཀླད་དུ་དངོས་པོ་རེ་འགེབ་དགོས། སྔོན་དུ་ཤིང་ལེབ་ཅིག་
གིས་གཅོད་དགོས།"ཞེས་ཧེའེ་ཐི་ཁི་ལཱེ་ཧྥི་ཡིས་གདམས་བྱུང་།
ངའི་སེམས་འཚབ་ནས“ད་ངས་ཅི་བྱེད།”ཅེས་བཤད་ཀྱང་ང་ལ་ཁ་
ཡ་བྱེད་མཁན་མ་བྱུང་།
ང་ཕྱིར་འཁོར་ནས་བལྟས་པ་ན་ལྗོའོ་ཟིབ་ཀྱིས་ཐུག་པ་ཟོ་བ་
གང་ཁྱེར་ཡོང་ནས་ཁྱི་ལ་ལྡུད་བཞིན་འདུག ཧེའེ་ཐི་ཁི་ལཱེ་ཧྥི་ལྕམ་མོ་
མར་སྒུར་ནས་འབར་ཞུན་འགའ་མེར་བསྒྲོན་ཏེ་རྩེད་མོ་རྩེ་བཞིན་
འདུག འབར་ཞུན་དེ་དག་ནི་ད་གིན་མོས་ཇ་ལོའི་སྒམ་ཕྱིར་རྩིག་ཐབ་
སྟེང་དུ་འཇོག་དུས་ཁྱེར་ཡོང་བ་ཡིན། ལྗོའོ་ཟིབ་ཀྱིས་ལག་གི་ཟོ་བ་
དེ་མར་བཞག་རྗེས་སྐྱོན་མེད་ཀྱང་སྐྱོན་འཚོལ་བའི་རྣམ་འགྱུར་ཞིག་
གིས་ཁང་བའི་ནང་མིག་མྱུལ་ཞིག་བྱས་པ་དང་། འགག་ཅིང་བརྣངས་
པའི་སྐད་ཀྱིས་་ཚང་མས་ལས་ཀ་ལས་དུས་ཁྱོད་གཅིག་པུ་འདིར་ཁོམ་
འདུགངོ་ཚ་མེད་པའི་ཁྱོད།ད་བཤད་ནས་ཡོང་རྒྱུ་ཅི་ཡོད།ཁྱོད་ཚེ་གང་
བོར་བསྒྱུར་ཐབས་མེད་སོང་། ད་ཁྱོད་ཤི་རྗེས་ཁྱོད་ཀྱི་ཨ་མ་ལྟར་གདོན་
འདྲེ་ཡིས་ཁྱེར་འགྲོ་ངེས།་་
ངས་རེ་ཞིག་ལ་སྐད་ཆ་དེ་དག་ང་ལ་བཤད་བཞིན་ཡོད་བསམ་
ནས་ཁོང་ཁྲོ་ཆེན་པོ་ལངས་ཏེ་རྒན་པོ་དེར་རྡུང་རེས་ཞིག་བྱེད་དགོས་
བསམ་མོད།ལྕམ་མོ་དེའི་སྐད་ཆ་ཡིས་ངའི་བློ་ཁ་བསྒྱུར་སོང་།
“མི་བཤད་དགུ་བཤད་བྱེད་མཁན་རྒན་པོ་ཁྱོད།” “ཁྱོད་ཀྱིས་
གདོན་འདྲེ་ཡི་མིང་གི་འབོད་དུས་ཁྱོད་གསོན་པོ་དམྱལ་བའི་ཁམས་
སུ་ཁྲིད་འགྲོ་བར་མི་སྐྲག་གམ། རབ་ཡིན་ན་ཁྱོད་ཀྱིས་ང་ཕོག་ཐུག་མ་
གཏོང་། དེ་མིན་ན་ངས་དེ་གདན་ཞུ་བྱས་ནས་ཁྱོད་དམྱལ་བའི་ཁམས་
སུ་ཁྲིད་དུ་འཇུག སྡོད་དང་། ཁྱོད་ཀྱིས་ལྟོས། ལྗོའོ་ཟིབ།"ཅེས་མོས་ཕྱིར་
སྡུག་དམོད་བྱེད་ཞོར་དུ་དཔེ་ཁྲིའི་སྟེང་གི་མདོག་ནག་པོ་ཅན་གྱི་དཔེ་
ཆ་ཆེན་པོ་ཞིག་བླངས་ནས་“་ངས་ཆོ་འཕྲུལ་གྱི་དཔེ་ཆ་འདི་བསླབ་ཚར་
ལ་ཉེ་སྟེ། གླང་དམར་དེ་ཡང་སྟེས་དབང་གིས་ཤི་བ་མིན་ལ། ཁྱོད་ཀྱི་
དྲེག་གྲུམ་གྱི་ནད་དེ་ཡང་གནམ་རྒན་མས་ཁྱོད་ལ་ཉེས་ཆད་གཅོད་པ་
ཁོ་ན་མ་ཡིན”ཟེར།
“འ།བསམ་ངན་མ། བསམ་ངན་མ།”ཞེས་རྒན་པོས་སྡུག་ཞོར་དང་
དབུགས་འཚང་བཞིན་དུ་་དཀོན་མཆོག་གིས་མཁྱེན།"ཞེས་གསོལ་བ་
བཏབ།
མོ་ན་རེ། “མིན། མི་ངན། ཁྱོད་ལྟ་བུ་ཞིག་ལ་དཀོན་མཆོག་གིས་
མགོན་སྐྱབས་མི་གནང་། མར་སོང་། དེ་མིན་ངས་ཁྱོད་ལ་གནོད་
བསྐྱལ་ངེས། ངས་པྲ་ཚིལ་དང་འདམ་བག་གིས་ཁྱོད་ཚོའི་ཚུགས་ཀ་
བཟོས་རྗེས་སུ་ཞིག་གིས་ང་ལ་ཕོག་ཐུག་བཏང་ན་ངས་དེར་དམོད་པ་
འདོར་ངེས། བལྟ་རྒྱུ་ཞིག་རེད། མར་སོང་།”
ལྷ་མ་ཆུང་ཆུང་འདིའི་མཛེས་སྡུག་གི་མིག་ཟུང་གདུག་རྩུབ་ཀྱིས་
ཁེངས་འདུགལྗོའོ་ཟིབ་འདར་སིག་སིག་བྱེད་བཞིན་བྲོས་སོང་ལ།འགྲོ་
ཞོར་དུ་ད་དུང་གསོལ་བ་འདེབས་བཞིན་བཤད་རྒྱུར། “ངོ་མ་གདུག་
རྩུབ་ཆེ་བ་ལ།" སྐབས་དེར་ངས་མོའི་སྐད་ཆ་དེ་དག་ཀུ་རེ་ཡིན་པར་
སྙམ། ད་ནི་ངེད་གཉིས་མ་གཏོགས་ལྷག་མེད་པས། ངས་མོ་ལ་ངའི་སྡུག་
གཏམ་དེ་བཤད་དགོས་སྙམ།
"ལྕམ་མོ།"ཞེས་ངས་གུས་གུས་ཞུམ་ཞུམ་ངང་བཤད། “"ཁྱོད་ལ་
བར་ཆད་བཟོས་པར་དགོངས་འགལ་མེད་པར་ཞུ། ཁྱོད་ལྟ་བུ་ནི་
མཛེས་མ་སེམས་བཟང་གཞུང་དྲང་ཞིག་ཡིན་པར་བཤད་མི་དགོས།
ད་ནི་ཁྱོད་ཀྱིས་ང་ལ་ལམ་ཞིག་སྟོན་རོགས། ངས་ཡུལ་དུ་ལོག་པའི་
ཁ་ཕྱོགས་ཙམ་ཡང་རྙེད་མི་འདུག དེ་ནི་ཁྱོད་རང་ལན་ཏྟིན་ལ་ཇི་ལྟར་
འགྲོ་མི་ཤེས་པ་བཞིན་རེད།”
མོས“གང་ནས་ཡོང་ན་ལམ་དེ་བརྒྱུད་ནས་ཕྱིར་སོང་།”ཞེས་ལན་
བཏབ་པ་དང་། སྔར་བཞིན་ཅི་མི་སྙམ་པར་འདུག་སྟེགས་སྟེང་དུ་བསྡད།
མདུན་དུ་སྒྲོན་མེ་ཞིག་དང་ཁ་ཕྱེ་བའི་ཆོ་འཕྲུལ་གྱི་དཔེ་ཆ་དེ་བཞག་
འདུགམུ་མཐུད་དུ་་དེ་ནི་ཆེས་སླ་བའི་ཐབས་ཤེས་ཡིན་ལ།ངས་ཁྱོད་ལ་
བཤད་ནུས་པའི་ཆེས་ལེགས་པའི་ཐབས་མཆོག་དེ་ཡིན།”ཟེར།
ངས“དེ་ན་ཕྱིས་སུ་ཁྱོད་ཀྱིས་ང་འདམ་རྫབ་དང་ཁང་དོང་དུ་ཤི་
ཡོད་པའི་སྐད་ཆ་ཐོས་ན་སེམས་བདེ་སྲིད་དམ།"ཞེས་བཤད་པ་ན།
མོ་ན་རེ། “དཔེ་མི་སྲིད། ཁོ་ཚོས་ཀྱང་ང་མེ་ཏོག་ལྡུམ་ར་འདི་ལས་
གཞན་དུ་འགྲོ་རུ་མི་འཇོག་པས་ངས་ཁྱོད་སྐྱེལ་ཐབས་མི་འདུག”
“འདི་འདྲའི་གྲང་ངར་གྱི་མཚན་མོ་ཞིག་ལ་ཁྱོད་ཀྱིས་ང་སྐྱོལ་
ཟེར་རྒྱུ་དེ་ངའི་སེམས་ནས་ཀྱང་མི་བཟོད།”" “ཁྱོད་ཀྱིས་ང་ཇི་ལྟར་འགྲོ་
དགོས་པའི་ལམ་ཞིག་སྟོན་ཟེར་བ་ལས་ང་ལ་ལམ་ཁྲིད་ཟེར་བ་མིན།
ཡང་མིན་ན་ཁྱོད་ཀྱིས་སྐུ་ཞབས་ཧེའེ་ཐི་ཁི་ལཱེ་ཧྥི་ལ་ཞུ་བ་བྱས་ནས་ང་
ལ་ལམ་སྟོན་ཞིག་མངག་ཀྱང་ཆོག”ཅེས་ངས་བཤད་པ་ན།
མོ་ན་རེ། “སུ་མངག འདི་ན་ཧེའེ་ཐི་ཁི་ལཱེ་ཧྥི་དང་ཨིར་འན་ཤཱོ། ཛེ་
ལ༑ ལྗོའོ་ཟིབ། ང་མ་གཏོགས་མེད་པས་སུ་མངག་ན་བཟང་།"
“གསར་བུ་འདྲ་མེད་དམ།”
“མེད། འདི་དག་མ་གཏོགས་མེད།”
“དེས་ན་ང་འདིར་ཞག་སྡོད་བྱེད་དགོས་སོང་།"
“དེ་ངས་མི་ཤེས།རང་གི་ཁང་བདག་ལ་གྲོས་བྱོས།་
“ངའི་རེ་བ་ཡིན་ན་ད་ནི་ཁྱོད་ལ་བསླབ་བྱ་ཞིག་ཐོབ་ཡོད་པར་
སྨོན། རྗེས་ཕྱོགས་ཡོང་གི་མ་འདུག” ཇ་ཁང་གི་སྒོ་ཁ་ལས་ཧེའེ་ཐི་ཁི་
ལཱེ་ཧྥི་ཡིས་ངར་སྐད་དང་བཅས“ངའི་འདིར་འགྲུལ་བར་སྣེ་ལེན་བྱེད་
སའི་མལ་ཁང་མེད། གལ་ཏེ་ཁྱོད་ཞག་སྡོད་བྱེད་ན། ཧྭའེར་ཋིན་ཡང་ན་
ལྗོའོ་ཟིབ་དང་མཉམ་དུ་ཉལ་དགོས”ཟེར།
“ང་ཁང་བའི་ནང་གི་རྐུབ་སྟེགས་ཤིག་གི་སྟེང་དུ་གཉིད་ཀྱང་
ཆོག"ཅེས་ངས་ལན་བཏབ།
“མི་ཆོག མི་ཆོག མི་ཆ་མེད་རྒྱུས་མེད་ལ་དོགས་ཟོན་བྱེད་དགོས་
པས་གང་སར་སྡོད་མི་ཆོག”ཅེས་གུས་མེད་ཀྱི་མི་ངན་དེས་དེ་ལྟར་
བཤད་བྱུང་།
ངས་ངོ་ཚ་འདི་འདྲ་ཞིག་མྱོང་བར་བཟོད་ཐབས་བྲལ་ནས་ཁོ་ལ་
སྡུག་དམོད་བྱེད་ཞོར་ར་སྐོར་དུ་འགྲོ་དུས་ཨིར་འན་ཊཱོ་དང་གདོང་ཐུག་
བརྒྱབ་བྱུང༌།
ཁོས“ངས་ཁོ་ཁྲིད་ནས་སྤྱི་གླིང་དུ་འགྲོ"ཟེར།
“ཁྱོད་ཀྱིས་ཁོ་ཁྲིད་ནས་དམྱལ་བའི་ཁམས་སུ་སོང་ཆོག”ཅེས་
ཁོའི་བདག་པོའམ་ཡང་ན་གཉེན་ཉེ་ཞིག་གིས་དེ་ལྟར་བཤད།
“དེ་ན་སུ་རྟ་རྫི་བྱེད་དམ།”
“མིའི་ཚེ་སྲོག་རྟ་ལས་ལྷག་པས་གང་ལྟར་ཁོར་ལམ་སྟོན་ཞིག་
འགྲོ་དགོས།་་ཞེས་ལྕམ་མོས་ངག་འཇམ་པོས་བཤད་བྱུང་། མོའི་བར་
སྐབས་དེའི་གཤིས་འཇམ་ནི་ངའི་བསམ་ཡུལ་ལས་འདས་པ་ཞིག་རེད།
ཧཱའེར་ཋིན་ན་རེ། “ཁྱོད་ལྟ་བུ་ཞིག་གིས་ང་ལ་བཀའ་མོལ་གནང་
མི་དགོས། གལ་ཏེ་ཁྱོད་ཀྱིས་ཁོ་བསམ་ན་རབ་ཡིན་ན་ཁ་མ་གྲགས།
“དེ་ན་ཁོ་ཤི་རྗེས་རྣམ་ཤེས་ཀྱིས་ཁྱོད་མི་གཏོང་བ་དང་ཕྱིས་སུ་ཧེའེ་
ཐི་ཁི་ལཱེ་ཧྥི་ཡི་ཁང་བ་གླ་མཁན་མེད་པར་སྨོན།”ཞེས་མོས་ཁོ་ཚོར་
སྡུག་དམོད་བྱས།
“ཉོན་དང་། ཉོན་དང་། མོས་ཁོ་ཚོར་སྡུག་དམོད་བྱེད་བཞིན་
ཡོད།”ཅེས་ལྗོའོ་ཟིབ་ཀྱིས་ཆིག་ལབ་བྱེད་དུས་ང་ཁོའི་གམ་དུ་ཕྱིན།
ཁོས་ང་དང་ཐག་མི་རིང་བའི་སར་གློག་སྒྲོན་ཞིག་གི་འོག་ཏུ་འོ་མ་
འཇོ་བཞིན་ཡོད་ལ། ངས་གུས་པ་ཅི་ཡང་མེད་པའི་སྒོ་ནས་ཁོའི་ལག་
གི་གློག་སྒྲོན་འཕྲོག་སྟེ་སང་ཉིན་ཕྱིར་སྤྲོད་ཅེས་འུར་རྒྱག་ཞོར་སྒོ་ཁར་
བྲོས།
“སྐུ་ངོ། སྐུ་ངོ། ཁོས་གློག་སྒྲོན་བརྐུས་ནས་བྲོས་སོང་།”ཞེས་ལྗོའོ་
ཟིབ་ཀྱིས་འུར་བརྒྱབ་པ་དང་ང་བདའ་ཞོར་དུ་ཝེ། ཁྱི་རྒན། ཝེ། སྤྱང་ཀི
ཁོ་བཟུང་དང་།ཁོ་བཟུང་དང་།”ཟེར།
ངས་སྒོ་ཆུང་དེ་ཕྱེ་མ་ཐག་ལུས་ཡོངས་སྤུ་རྫོབ་ཀྱིས་ཁེངས་པའི་
གདོན་འདྲེ་གཉིས་ངའི་མགྲིན་པའི་སྟེང་མཆོང་བས་ང་ས་ལ་འགྱེལ་པ་
དང་གློག་སྒྲོན་ཡང་གཟིམས་སོང་། དུས་མཚུངས་སུ་ཧེའེ་ཐི་ཁི་ལཱེ་ཧྥི་
དང་ཧཱའེར་ཋིན་གཉིས་ཀྱིས་སྐད་མཐོན་པོས་ཧབ་དགོད་བྱས་པས་ང་
རང་བཟོད་ཐབས་བྲལ་བའི་ཁོང་ཁྲོ་ཞིག་ལངས་ཤིང་ངོ་ཚ་ཁ་སྐྱེངས་
ཀྱི་གནས་སུ་ལྷུང་། སྟབས་ལེགས་པ་ཞིག་ལ་དུད་འགྲོ་དེ་གཉིས་ཀྱིས་
སྡེར་མོ་བརྐྱངས་ཏེ་རྔ་མ་གཡུགས་ནས་འཇིགས་སྐྲག་བསྐྱེད་པ་ལས་
ང་གསོན་པར་མིད་འདོད་མེད་པ་འདྲ། ཡིན་ཡང་། ང་གཏོང་རྩིས་མེད་
པས་ངས་ཁྱིམ་བདག་བསམ་ངན་དེ་ཡོང་ནས་ང་སྐྱོབ་པའི་ཚུན་ཆད་
དུ་འདིར་ས་ལ་འགྱེལ་ནས་སྒུག་མི་འདུག་ཀ་མེད་བྱུང་། ངའི་ཞྭ་མོ་
ཡང་བོར་སོང་། ང་ཁོང་ཁྲོ་ལངས་ནས་འདར་སིག་སིག་བྱེད་ཞོར་དུ་
“ད་ང་མི་གཏོང་ན་ངས་ཆག་སྒོ་སློང་ངེས”ཞེས་འཇིགས་སྐུལ་དང་སྡུག་
དམོད་ཀྱི་སྐད་ཆ་མང་བོ་ཞིག་བཤད།
ཁོང་ཁྲོ་ལངས་དྲག་ནས་སྣ་ཁྲག་ཀྱང་བཞུར་ཡོང་། འོན་ཀྱང་ཧེའེ་
ཐི་ཁི་ལཱེ་ཧྥི་ད་དུང་དགོད་བཞིན་ཡོད།
སྟབས་ལེགས་པ་ཞིག་ལ་སྐྱེས་མ་བྱམས་ལྡན་ཞིག་ངའི་གམ་དུ་
ཐོན་ཡོང་། མོའི་མིང་ལ་ཛེ་ལ་ཟེར་ཏེ་ལུས་སྟོབས་ཆེ་བའི་སྐྱེས་མ་དེ་
འ་འུར་རི་གྲོང་གི་གཉེར་བ་རེད། མོས་ཁོ་ཚོས་ང་ལ་ཐུབ་ཚོད་བྱས་པ་
ཤེས་མོད།བདག་པོར་སྐྲག་ནས་ཐད་ཀར་དུ་བཤད་མ་ཕོད་པར་གསར་
བུ་དེར་ཁ་གཡར་ནས་ཁོ་ཚོར་སྡུག་དམོད་བྱས།
“ངར་བ་རེད། སྐུ་ཞབས་ཨིར་འན་ཤཱ།” “རྗེས་ཕྱོགས་ཁྱོད་ཀྱིས་
ད་དུང་དོན་ངན་ཇི་འདྲ་ཞིག་སྒྲུབ་སྲིད་པ་མི་ཤེས། རང་ཁྱིམ་ནས་མི་
གསོད་དམ། ད་ཁྱིམ་འདི་ནས་འདུག་ཐབས་མེད་ཀི སྙིང་རྗེ་བའི་གསར་
བུ་འདིར་ལྟོས་དང་། ཅུང་མིན་ན་མིད་པ་འགག་ནས་ཤི་སོང་། ཝེ། ཝེ།
ཁྱོད་དེ་ལྟར་འགྲོ་མི་ཉན། ནང་དུ་ཤོག་དང་། ངས་ཁྱོད་སྨན་བཅོས་བྱེད།
ཡ༑ ད་མ་འགུལ།་་
མོས་དེ་ལྟར་བཤད་ཞོར་དུ་ཆུ་འཁྱགས་ཟོ་གང་ངའི་སྐེར་བླུགས་
པ་དང་ང་ཁྲིད་ནས་ཇ་ཁང་དུ་ཕྱིན། ཧེའེ་ཐི་ཁི་ལཱེ་ཧྥི་ངེད་གཉིས་ཀྱི་རྗེས་
དེད་ནས་ཡོང་བཞིན་ཡོད་ལ་ཁོའི་བར་སྐབས་ཀྱི་སྤྲོ་བ་དེ་ཡལ་ནས་
སྔར་བཞིན་གདོང་ལ་སྡུག་ཉམས་ཤིག་མངོན་འདུག
ངའི་མགོ་ན་བ་དང་སེམས་ཕམ་བཞིན་འདིར་དགུང་གཅིག་ལ་
ཞག་སྡོད་བྱེད་དགོས་བྱུང༌། སྐབས་དེར་ཧེའེ་ཐི་ཁི་ལཱེ་ཧྥི་ཡིས་ཛེ་ལ་བོས་
ནས་ང་ལ་ཆང་པའེ་ལན་ཏི་ཕོར་བ་གང་བྱིན་རྗེས་ཁང་བའི་ནང་དུ་
འཛུལ། ཛེ་ལ་ཡིས་ང་ལ་སེམས་གསོ་ཞིག་བྱས་རྗེས་བདག་པོའི་བཀའ་
ལྟར་ང་ལ་ཆང་པའེ་ལན་ཏི་ཕོར་བ་གང་དེ་བྱིན་པ་དང་ངའི་ལུས་
སྟོབས་ཅུང་ཙམ་སླར་གསོ་ཡོང་བ་མཐོང་རྗེས་མལ་ཁང་དུ་ཁྲིད།

ལེའུ་གསུམ་པ།

མོས་ང་ཁྲིད་ནས་ཐོག་ཁང་དུ་འགྲོ་སྐབས་སྒྲོན་མེ་སྦོས་དང་ད་
དུང་ཁ་མ་གྲགས་ཟེར། རྒྱུ་མཚན་ནི་ཧེའེ་ཐི་ཁི་ལཱེ་ཧྥི་མལ་ཁང་དེར་ཡ་
མཚར་བའི་ལྟ་ཚུལ་ཞིག་ཡོད་པར་མ་ཟད། མི་གཅིག་ཀྱང་དེར་ཉལ་
དུ་མི་འཇོག་ཟེར། ངས་རྒྱུ་མཚན་ཅི་ཡིན་དྲིས་པ་ན། མོས་མི་ཤེས་ཟེར།
མོ་འདིར་བསྡད་ནས་ལོ་གཉིས་འགོར་སོང་ལ་འདིར་ཡ་མཚར་བའི་
གཏམ་རྒྱུད་མང་བོ་ཡོད་ཀྱང་འདྲི་མ་མྱོང་ཟེར།
ངའི་མགོ་འཐོམས་ནས་མགོ་ཡུ་འཁོར་བས་མང་བོ་ཞིག་འདྲི་
ཡང་མ་ཐུབ། ཁང་སྒོ་ཕྱེ་ནས་ཕྱོགས་བཞིར་བལྟས་ཏེ་མལ་ཁྲི་ཞིག
བཙལ། ཁྱིམ་དུ་རྐུབ་སྟེགས་ཤིག་དང་གོས་སྒྲོམ་ཞིག་ད་དུང་ཤིང་སྒམ་
ཞིག་ལས་མེད། རྩེ་མོ་དང་ཐག་ཉེ་སར་ཤིང་རྟ་ཡི་སྒེའུ་ཁུང་དང་འདྲ་
བའི་ཁུང་བུ་གྲུ་བཞི་འགའ་ཡོད། གམ་དུ་བཅར་ནས་ཞིབ་ཏུ་བལྟས་
ཚེ༑དེ་ནི་བཟོ་ལྟ་ཐུན་མོང་མ་ཡིན་པའི་མལ་ཁྲི་རྙིང་བ་ཞིག་རེད། ཇུས་
འགོད་ཧ་ཅང་སྟབས་བདེ་ལ། འགྲམ་གྱི་སྒེའུ་ཐེམ་དེ་མཐོ་རྒྱུ་དམའ་རྒྱུ་
མེད་པས་སྒྲོག་ཙེ་བྱས་ཀྱང་ཆོག ངས་སྒོ་དམ་པོར་བརྒྱབ་པ་དང་། ད་
ནི་ཧེའེ་ཐི་ཁི་ལཱེ་ཧྥི་སོགས་ལས་གཡོལ་ཐུབ་སོང་སྙམ་ནས་སེམས་བདེ་
ལ་བབས།
ངས་སྒྲོན་མེ་འཇོག་སའི་སྒེའུ་ཐེམ་གྱི་ཟུར་ཞིག་ཏུ་དཔེ་རྙིང་འགའ་
བཞག་འདུག་པ་མཐོང་། སྒེའུ་ཐེམ་གྱི་རྩིག་ངོས་སུ་ཡི་གེ་ཉ་གེ་ཉོག་གེ་
འགའ་བྲིས་ཡོད་པ་དེ་ནི་མིང་གཅིག་ཡིག་གཟུགས་སྣ་ཚོགས་ཀྱིས་
བྲིས་པ་ཞིག་རེད། ཡིག་གཟུགས་ཆེ་ཆུང་གཉིས་ཀ་ཡོད་དེ། ཁ་ཐིར་
རེན་ཨིར་འན་ཤཱ། གནས་གཞན་ཞིག་ཏུ་ཁ་ཐིར་རེན་ཧེའེ་ཐི་ཁི་ལཱེ་ཧྥི་
ཞེས་བྲིས་ཡོད་པ་དང་། རྗེས་སུ་ཡང་ཁ་ཐིར་རེན.ལེན་ཋིན་ཞེས་ཀྱང་
བྲིས་ཡོད།
ངས་མགོ་བོ་སྒེའུ་ཁུང་གི་སྟེང་དུ་བཞག་ནས་མུ་མཐུད་དུ་ཁ་ཐིར་
རེན་ཨིར་འན་ཊཱོ། ཧེའེ་ཐི་ཁི་ལཱེ་ཧྥི་ལེན་ཋིན་ཞེས་གཉིད་ཡོང་ནས་མིག་
བཙུམས་རག་བར་དུ་ངག་ནས་བཟླས། ཅུང་མ་འགོར་བར་མུན་ནག
གི་ཁྲོད་དུ་ཁ་ཐིར་རེན་ཞེས་པའི་ཡིག་འབྲི་དེ་དག་དཀར་ཆེམ་ཆེམ་
ངང་མིག་ལ་འཚེར་ཡོང་། གདོན་འདྲེ་མངོན་དུ་བུད་པ་འདྲ། ཁང་བའི་
ནང་དུ་ཁ་ཐིར་རེན་ཞེས་པའི་མིང་གིས་ཁེངས་འདུག
དུས་ད་ལྟའང་ངས་སྐྱི་གཡའ་བའི་དོན་དེ་རྨི་ལམ་ཞིག་ཡིན་ནམ་
ཡང་ན་མོའི་རྣམ་ཤེས་དངོས་སུ་མཐོང་བ་ཡིན་མིན་མི་ཤེས།
ང་མལ་ཁྲིའི་སྟེང་བསྡད་དེ་ཁ་བ་སྐྱ་འཚུབ་འཚུབ་འབབ་པའི་
ཐག་སྒྲ་དང་རླུང་ནག་འཚུབ་པའི་འུར་སྒྲ་ལ་ཉན་བསྡད་པ་ཡིན། རླུང་
ཆེན་གཡུགས་ཏེ་སྡོང་བོའི་ཡལ་གས་སྒེའུ་ཁུང་ལ་བརྒྱབ་པའི་འུར་སྒྲ་
དེ་དག་གིས་ང་རང་སུན་པོ་བཟོས་བྱུང༌། ང་སྒེའུ་ཁུང་གི་གམ་དུ་ཕྱིན་
ནས་སྡོང་བོའི་ཡལ་ག་ལས་བྱུང་བའི་འུར་སྒྲ་དེ་མེད་པར་བྱེད་དགོས་
བསམ་ནས་སྒེའུ་ཁུང་ཕྱེ་རྩིས་བྱས་ཀྱང་ཕྱེ་མ་ཐུབ།
“ངས་ངེས་པར་དུ་འུར་སྒྲ་དེ་མཚམས་འཇོག་དགོས།”ཞེས་ཁེར་
བཤད་མང་བོ་བྱས།
སྒྲ་འདིས་ང་སྨྱོ་རུ་འཇུག་ལ་ཁད། གང་ལྟར་ངས་ངེས་པར་དུ་སྒྲ་དེ་
མཚམས་འཇོག་ཏུ་འཇུག་དགོས།
དེ་ནས་ངས་ལག་པའི་ཁུ་ཚུར་ཡར་བཀྱགས་ཏེ་སྒེའུ་ཁུང་བཅག་
པ་དང་ལག་པ་སྒེའུ་ཁུང་ལས་ཕྱིར་བསྲིངས་ཏེ་སྡོང་བོའི་ཡལ་ག་དེ་
འཛིན་རྩིས་བྱས།
སྐབས་དེར་བསམ་ཡུལ་ལས་འདས་བའི་དོན་དག་ཅིག་བྱུང་སོང་
ངའི་ལག་པས་བཟུང་བ་ནི་སྡོང་བོའི་ཡལ་ག་མིན་པར་གྲང་སིལ་
སིལ་གྱི་ལག་པའི་མཛུབ་མོ་འགའ་རེད།
“འདི་ནི་རྨི་ལམ་འཁྲུགས་པ་ཡིན་ནམ།" ངས་དེ་ལྟར་བསམ་
བཞིན་ཤི་འཛིང་རོ་འཛིང་བྱས་ནས་ལག་པ་ཕྱིར་འཐེན་ཡང་མི་དེས་
ངའི་ལག་པ་དམ་པོར་བཟུང་ནས་མ་བཏང་། དེ་དུས་ངས་བུད་མེད་
ཞིག་གི་ངུ་སྐད་ཐོས་སོང་། “ང་ནང་དུ་འགྲོ་དགོས། འེ། ང་ནང་དུ་འགྲོ་
དགོས”ཟེར།
"ཁྱོད་སུ་ཡིན།"ཞེས་ངས་འུར་བརྒྱབ།
“ཁ་ཐིར་རེན་ལེན་ཋིན་ཡིན།” “ང་ཡུལ་ལ་ཐོན་བྱུང་། ང་ཕྱི་ནས་
ལམ་ནོར་བ་རེད། ད་ནི་ཡུལ་ལ་ཐོན་བྱུང་།”ཟེར།
ངས་སྒེའུ་ཁུང་གི་ཕྱི་རོལ་དུ་གཞོན་ནུ་མ་ཡིད་དུ་འོང་བ་ཞིག་གི་
སྐྱ་ཐག་ཆོད་ཅིང་རབ་རིབ་ཀྱི་ངོ་གདོང་མཐོང་ཡོང་བ་དང་མོས་མིག་
ཅེར་ནས་ང་ལ་བལྟས་འདུག “ཁྱོད་ནང་དུ་ཡོང་མི་ཆོག”ཅེས་ངས་
འུར་རྒྱག་ཞོར་དུ་ངའི་ལག་པ་ཐོང་།”ཞེས་བཤད་པ་ན་ད་གཟོད་ངའི་
ལག་པ་བཏང་བྱུང་། དེ་མ་ཐག་ང་མྱུར་དུ་སྒེའུ་ཁུང་གམ་ལས་ནང་དུ་
བྲོས་པ་དང་ལག་པས་རྣ་བ་བཀབ། ངས་རྣམ་ཤེས་དེའི་སྐྱོ་སྡུག་གིས་
ཁེངས་པའི་ངུ་སྐད་དེ་འདྲ་བཟོད་ཐབས་མི་འདུག ངས་མིག་བཙུམས་
ཏེ་གཉིད་རྩིས་བྱས་ཀྱང་བུད་མེད་དེས་ད་དུང་སྒེའུ་ཁུང་ཕྱི་རོལ་དུ་ང་ལ་
བལྟས་ནས་བསྡད་ཡོད་པར་བསམ་ན་གཉིད་ཡོང་ཐབས་བྲལ། འདྲེ་
རྒན་མ་ཁྱོད་མར་སོང་།" "ཁྱོད་ནང་དུ་གཏན་ནས་ཡོང་མི་ཆོག"ཅེས
ངས་འུར་བརྒྱབ། སྒེའུ་ཁུང་ཕྱི་རོལ་ལས་འུར་སྒྲ་ཞིག་གྲགས་པ་དང་
མཉམ་དུ་རྣམ་ཤེས་དེ་སྒེའུ་ཁུང་ལས་ནང་དུ་མཆོང་རྩིས་བྱེད་པ་དང་
འདྲ་བས་ང་དངངས་སྐྲག་ཚད་མེད་སྐྱེས་ཏེ་འགུལ་ཙམ་ཡང་བྱེད་མ་
ཕོད་པར་བྲེད་སྐད་ཆེན་པོ་ཞིག་བརྒྱབ་པ་ན། མི་ཞིག་ངའི་ཁང་བའི་
གམ་དུ་རྒྱུག་ཡོང་བཞིན་པ་ཐོས་ཡོང་། གློ་བུར་དུ་སྒོ་ཕྱེ་བ་དང་ངས་
གློག་འོད་ཅིག་མཐོང་བྱུང་།
“མི་ཡོད་དམ།"ཞེས་སྐད་དམའ་མོས་དྲིས་བྱུང་། ཁོ་ནི་ཧེའེ་ཐི་ཁི་
ལཱེ་ཧྥི་རེད། ཁོ་ནམ་རྒྱུན་དང་མི་འདྲ་བར་སྐད་གདངས་ཞི་ཞིང་འཇམ་
པ་དང་། ཁོང་ཁྲོ་ཡང་ལངས་མེད་པས་ངོ་མ་མི་གཞན་ཞིག་ཏུ་གྱུར་པ་
དང་འདྲ། ངས་ཧུར་ཐག་གིས་སྐད་ཆ་བཤད་རྩིས་བྱས་ཀྱང་སྐྲག་དྲག་
པའི་དབང་གིས་ཚིག་འབྲུ་གཅིག་ཀྱང་ངག་ནས་མ་ཐོན། ཁོ་ཁང་བའི་
ཟུར་ཞིག་ཏུ་བུད་སོང་། ངས་ཁོའི་ངོ་མདོག་ནི་ད་གིན་མཐོང་བའི་རྣམ་
ཤེས་འཁྱམ་པོ་དེའི་ངོ་མདོག་དང་འདྲ་བར་སྐྱ་ཐག་ཆོད་པ་མཐོང་།
ངས་གཞི་ནས་སྐད་ཆ་བཤད་ཐུབ་སོང་། “ང་ལོའོ་ཁི་ཝུའུ་ཏྟི་ཡིན། ངས་
རྨི་ལམ་ངན་པ་ཞིག་རྨིས་ནས་རྨི་ལམ་དུ་སྐད་ཅོར་བརྒྱབ་པས་ཁྱོད་
གཉིད་ལས་བསླངས་པ་རེད། དགོངས་དག”
ཧེའེ་ཐི་ཁི་ལཱེ་ཧྥི་ཕྱིར་འཁོར་ནས་ང་མཐོང་མ་ཐག “མ་རབས་ཁྱོད།
ལོའོ་ཁི་ཝུའུ་ཏྟི། ཁྱོད་ཡིན་ནམ། སུ་ཞིག་གིས་ཁྱོད་འདིར་ཁྲིད་ཡོང་བ་
ཡིན། མལ་ཁང་འདིར་སུ་ཡང་ཡོང་མི་ཆོག"ཅེས་བཤད་བྱུང་།
ངས་་ཁྱོད་ཚང་གི་གཡོག་མོ་ཛེ་ལ་ཡིས་ང་ཁྲིད་ཡོང་བ་རེད།"ཅེས་
ལན་བཏབ། ཁོས་ཡ་མཚར་བའི་མིག་མདངས་ཞིག་དང་བཅས་“སྒེའུ་
ཁུང་ཁྱོད་ཀྱིས་བཅག་པ་ཡིན་ནམ།”ཞེས་དྲིས་རྗེས་ཁ་ཁུ་སིམ་མེར་
གྱུར།
སྐབས་དེར་ངས་ད་གཟོད་སྒེའུ་ཁུང་བཅག་ཡོད་པ་ཤེས།
“ངས་ཁྱོད་ཀྱིས་འདིར་ཅི་ཞིག་བྱེད་བཞིན་པ་མི་ཤེས། ཁྱོད་རབ་
ཡིན་ན་ཁ་རོག་གེར་ཉོལ་སྡོད། དཀོན་མཆོག་བསམ་ནས་ཁྱོད་ལྷིང་
འཇགས་ངང་འདུག་རོགས། ངས་ད་གིན་ཁྱོད་མི་གཞན་གྱིས་འདེད་
གསོད་བྱེད་བཞིན་འདུག་སྙམ།”
“གལ་ཏེ་བུད་མེད་དེ་ངོ་མ་སྒེའུ་ཁུང་ལས་ནང་དུ་ཐོན་ན་དོན་
དག་དེ་འདྲ་བྱུང་ཟིན་པ་ཁོ་ཐག་ཡིན།”ཞེས་ངས་སྐད་ཆེན་པོས་བཤད།
“ཁ་ཐིར་རེན་ལེན་ཋིན་རེད། མོའི་རྣམ་ཤེས་འཁྱམས་པོ་རི་སྟོང་ལ་
རྒོད་འདི་ནས་གར་འགྲོ་འདིར་འགྲོ་མེད་པར་གང་སར་འཁྱམ་བཞིན་
ཡོད། དེ་ནི་མོས་རང་ཉེས་རང་ཁུར་བྱས་པ་རེད། སྡུག་གྱོང་རེད། ཨེ་
རེད།”ཅེས་ངས་མུ་མཐུད་དུ་བཤད་མ་ཐག་འཕྲལ་མར་ངས་རང་ཉིད་
ཀྱིས་སྐད་ཆ་བཤད་པ་འཆུག་སོང་བ་ཚོར།
ཧེའེ་ཐི་ཁི་ལཱེ་ཧྥི་ཡི་ངོ་མདོག་གློ་བུར་དུ་སྤྲིན་ནག་འཁྲིགས་
འཁྲིགས་བྱས་ཏེ་ང་ལ་མིག་གིས་ཕུར་ཚུགས་སུ་ཅེར། ཚུལ་དེ་ནི་ངས་
ད་གིན་ཁོ་ལ་གྲི་ཡིས་ལན་ཅིག་བསྣུན་པ་དང་འདྲ། “ཁྱོད་ཀྱིས་ང་ལ་དེ་
ལྟར་བཤད་སྲོལ་ཡོད་དམ།ཁྱོད་སྨྲོས་པ་ཡིན་ནམ།ཁྱོད་ཀྱིས་རང་གིས་
ཅི་ཞིག་བཤད་སོང་བ་ཤེས་སམ།”ཞེས་ཟེར་ནས་ཁྲོང་ཁྲོ་ཆེན་པོས་
སྒྲོག་ཙེ་སྟེང་གི་མེ་ཏོག་བུམ་པ་དེ་ཡར་བླངས་ནས་གྱང་ངོས་ལ་བརྒྱབ་
པས་བུམ་པ་ཆོམ་སེ་ཆག་སོང་། དེ་ནས་ཁོ་མལ་ཁྲིའི་སྟེང་དུ་བསྡད་དེ་
དབུགས་རིང་ཞིག་འཐེན། ཁོ་རང་དེ་འདྲའི་ཁོང་ཁྲོ་ཞིག་ལངས་དོན་
ངས་ཧ་མ་གོ་ནའང་ཁོའི་སེམས་སྡུག་པ་མཐོང་ནས་ང་ཡང་ཞེ་གནོང་
བར་གྱུར་ཏེ་མྱུར་དུ་ལྭ་བ་གྱོན་ནས་དུས་ཚོད་ལ་བལྟས། ་་ད་དུང་
མཚན་གུང་དུས་ཚོད་གསུམ་ལའང་སླེབས་མི་འདུག” “ངས་དུས་ཚོད་
གསུམ་ལས་སྔ་མོ་ནས་བརྒལ་སོང་སྙམ།"ཞེས་ངས་དེ་ལྟར་བཤད།
ཧེའེ་ཐི་ཁི་ལཱེ་ཧྥི་ཡིས་ངག་འཇམ་པོས་བཤད་རྒྱུར། “སྐུ་ཞབས་ལོའོ་
ཁི་ཝུའུ་བྷཻ།" “ངའི་མལ་ཁང་དུ་སོང་ནས་གཉིད། ང་དོ་དགུང་ད་གཉིད་
ཡོང་རྒྱུ་མ་རེད།”
“སྐུ་ཞབས། ང་ཡང་གཉིད་ཡོང་གི་མི་འདུག ང་ཇ་ཁང་དུ་བསྡད་
ཆོག་ལ། ནམ་གསལ་མ་ཐག་ང་ཕྱིར་འགྲོ་ངེས།"ཞེས་ངས་ལན་བཏབ།
“ཁྱོད་གང་དུ་འགྲོ་བསམ་ན་དེ་རུ་སོང་། ངས་དེར་ཁ་ཡ་མི་བྱེད།”
“ཡིན་ཡང་། ར་སྐོར་ནང་དུ་མ་འགྲོ། སྒོ་ཁྱི་ཚོ་དེ་ན་ཡོད། ད་ང་གཅིག་
པུར་འདུག་བསམ”ཞེས་ཁོས་བཤད་ཞོར་དུ་སྒྲོན་མེ་ང་ལ་བྱིན། ང་རང་
ཁང་བ་ལས་ཕྱིར་བུད་དེ་སྐས་ཐེམ་ལས་མར་འབབ་སྐབས་ངུ་སྐད་དེ་
ཡང་བསྐྱར་ཐོས་སོང་། ཕྱིར་འཁོར་ནས་ལྟ་དུས་ཧེའེ་ཐི་ཁི་ལཱེ་ཧྥི་ཡིས་
སྒེའུ་ཁུང་གི་སྒོ་ཕྱེ་ནས“ནང་དུ་ཤོག” སྐབས་དེར་ཁོའི་སྐད་ནི་བྱིས་པ་
ཆུང་ཆུང་ཞིག་དང་མཚུངས། “འོ། ཁ་ཐིར་རེན། ད་ཐེངས་ངའི་ཁ་ལ་
ཉོན་ཟེར། ཡིན་ཡང་སྒེའུ་ཁུང་གི་ཕྱི་རོལ་དུ་སྨག་རུམ་དང་རླུང་བུའི་
འུར་སྒྲ་ད་དུང་ཁ་བ་ལས་ཅི་ཡང་མི་འདུག བུད་མེད་གཞོན་ནུ་མ་དེའི་
རྣམ་ཤེས་འཁྱམ་པོ་དེ་སྔ་མོ་ནས་གར་སོང་ཆ་མེད་དུ་གྱུར་ཡོད།
ཧེའེ་ཐི་ཁི་ལཱེ་ཧྥི་ཡིས་སྐྱོ་སྡུག་གི་སྨྲེ་ངག་འདོན་བཞིན་མལ་ཁྲིའི་
སྟེང་འགྱེལ་ཏེ་འདར་སིག་སིག་བྱེད། ངས་རང་ཉིད་ཀྱིས་ལྐོག་ཉན་
བྱས་པའི་སྤྱོད་ངན་དེ་བསམ་ནས་རང་སྟེང་དུ་ཚིག་པ་ཟ་བཞིན་ག་
ལེར་སྐས་ཐེམ་ལས་མར་བབས། ང་ཇ་ཁང་ཆེ་བའི་འགྲམ་གྱི་གཡོག་
པོ་ཚོའི་ཇ་ཁང་ཆུང་བ་དེའི་ནང་དུ་སོང་བ་དང་དེར་ཐབ་ཀ་ཆུང་ཆུང་
ཞིག་ཡོད་ལ་ནང་དུ་ད་དུང་མེ་འབར་བཞིན་ཡོད་པས་དྲོད་ལམ་ལམ་
བྱེད། ང་རྐུབ་སྟེགས་ཤིག་གི་སྟེང་དུ་བསྡད་ནས་གཉིད་རྩིས་བྱེད་སྐབས་
མི་ཞིག་གི་རྐང་བའི་རྡོག་སྒྲ་ཐོས་ཡོང་། ཧཱའེར་ཋིན་ཨིར་འན་ཊཱོ་རེད།
ཁོས་ང་མཐོང་མ་ཐག་སྡང་མིག་གིས་མིག་གིས་ཕུར་ཚུགས་སུ་ལྟ་
བཞིན་ཇ་ཁང་ཆེ་བའི་ནང་དུ་བུད་སོང་ཟེར། ང་ཇ་ཁང་ཆེ་བའི་ནང་དུ་
སླེབས་དུས་ཧེའེ་ཐི་ཁི་ལཱེ་ཧྥི་ལྕམ་མོ་དང་ཛེ་ལ་གཉིས་སྔ་མོ་ནས་མལ་
ལས་ལངས་ཟིན། ཛེ་ལས་མེ་གསོ་བཞིན་ཡོད་ལ། ཧེའེ་ཐི་ཁི་ལཱེ་ཧྥི་ལྕམ་
མོ་ཐབ་ཀའི་འགྲམ་དུ་པུས་མོ་སར་བཙུགས་ཏེ་མེ་འོད་ཀྱི་འོག་ན་དཔེ་
ཆ་ཞིག་ལ་ལྟ་བཞིན་ཡོད།
ཧེའེ་ཐི་ཁི་ལཱེ་ཧྥི་ཡང་དེར་སླེབས་ཡོད་པ་དང་། ཁོས་ཛེ་ལ་ལ་རྗེས་
ཕྱོགས་ཁ་ཐིར་རེན་ལེན་ཋིན་གྱི་ཁང་བའི་ནང་དུ་མི་སུ་ཡིན་ཡང་འགྲོ་
མི་ཆོག་ཅེས་བཀའ་བཀྱོན་གནང་བཞིན་ཡོད།
ནམ་གསལ་ལ་ཉེ་བས་ང་ལམ་ལ་ཆས་མགོ་བརྩམས། ནམ་
མཁའ་ཧ་ཅང་གཡའ་དག་ཅིང་མཁའ་དབུགས་དྭངས་ཤིང་གཙང་།
སྐབས་དེར་ཧེའེ་ཐི་ཁི་ལཱེ་ཧྥི་ཡིས་ང་བོས་ནས་ཁོས་ང་ལ་ལམ་ཁྲིད་ཟེར།
དེ་ངོ་མ་ང་ལ་རོགས་ཆེན་པོ་བྱས་སོང་། རྒྱུ་མཚན་ནི་ཕྱི་རོལ་ཁ་བས་
གཡོགས་པས་ང་གར་འགྲོ་འདིར་འགྲོ་མི་ཤེས་པའི་གནས་སུ་ལྷུང་
ཡོད།
ལམ་བར་དུ། ཧེའེ་ཐི་ཁི་ལཱེ་ཧྥི་དང་ངེད་གཉིས་ལ་ཁ་བརྡ་ཅི་ཡང་
མེད་པར་འཇོལ་མོའི་ཞིང་གྲོང་གི་སྒོ་ཁར་སླེབས་བྱུང་། ཁོས་ང་ལ་
གུས་འདུད་ཅིག་ཞུས་རྗེས་ཕྱིར་འཁོར་ནས་བུད་སོང་ལ། སྐད་ཆ་ཚིག་
གཅིག་ཀྱང་མ་བཤད། ང་ཁྱིམ་དུ་སླེབས་དུས་ལུས་ཡོངས་སུ་འཁྱགས་
ནས་བརྐྱང་བསྐུམ་བྱེད་མི་ཐུབ་པར་གྱུར་ཀྱང་ཕྱིར་ཡུལ་ལ་སླེབས
སོང་སྙམ་ནས་དགའ་སྤྲོ་ཚད་མེད་སྐྱེས། སྐབས་དེར་ཏྟེན་ལྕམ་མོ་སྒོ་
ཁར་རྒྱུགས་ཡོང་ནས་ང་ལ་བསུ་མ་བྱས། གཤིས་བཟང་གི་སྐྱེས་མ་དེ་
ནི་ངའི་གཉེར་བ་ཡིན།
དེ་ནས་ཚ་ལམ་ལམ་གྱི་ཟ་མ་ཟོས་རྗེས་ངས་དྡྷེན་ལྕམ་མོ་བོས་
ནས་ཁ་བརྡ་བྱས། རྒྱུ་མཚན་ནི་ངས་ཧེའེ་ཐི་ཁི་ལཱེ་ཧྥི་དང་ཁོའི་ཡ་
མཚར་བའི་བཟའ་མི་རྣམས་ཀྱི་གཏམ་རྒྱུད་དེ་ཤེས་ན་འདོད་ལ། ཁོ་
ཚང་གི་གཏམ་རྒྱུད་ལ་ཆ་རྒྱུས་ཡོད་པར་རེ་བ་བཅང་། སྟབས་ལེགས་
པ་ཞིག་ལ་བྷེན་ལྕམ་མོས་འ་འུར་རི་གྲོང་དུ་འཚོ་བ་རོལ་མྱོང་བས་ཁོ་
ཚང་ལ་ཧ་ཅང་ཆ་རྒྱུས་ཡོད་པར་མ་ཟད། ཧེའེ་ཐི་ཁི་ལཱེ་ཧྥི་ཆུང་དུས་
མོས་ད་དུང་གཉོར་སྐྱོང་བྱེད་མྱོང་ཟེར། ཁོ་ཚང་ལ་སྐྱོ་སྡུག་གི་གཏམ་
རྒྱུད་རིང་མོ་ཞིག་ཡོད་པས་ལེའུ་རྗེས་མར་གསལ་ཏོ།། །།

ཁག་གཉིས་པ། སྐྱོ་སྡུག་གི་ཕྱིར་དྲན།
ལེའུ་དང་བོ།

༡༧༧༧ལོའི་དབྱར་ཁར། ཨིར་འན་ཤཱ་ཁྱིམ་རྒྱུད་གང་བོ་འ་འུར་
རི་གྲོང་དུ་གཏན་སྡོད་བྱས་ཏེ་ལོ་ངོ་ཉིས་བརྒྱ་ལྷག་འགོར་བའི་ལོ་རྒྱུས་
ཡོད། སྐབས་དེར་ཨཱའེ་ལན་དྡྷེན་ལོ་བཅོ་བརྒྱད་སྟེང་འ་འུར་རི་གྲོང་དུ་
ཡོང་ནས་ཨིར་འན་ཊཱོ་ཚང་གི་ལོ་བཅུ་བཞི་ཅན་གྱི་ཧེན་དྷི་ལཱེ་དང་ལོ་
དྲུག་ཅན་གྱི་ཁ་ཐིར་རེན་གཉིས་གཉོར་སྐྱོང་བྱས། དུས་སྐབས་དེར་འ་
འུར་རི་གྲོང་དུ་ནམ་ཡང་སྤྲོ་སྐྱིད་ཀྱིས་ཁེངས་ཡོད་པས་ཧེའེ་ཐི་ཁི་ལཱེ་ཧྥི་
ཡོང་ནས་ཅུང་མ་འགོར་བར་ཁོ་ཚོ་དང་ལོབས་སོང་།
ཉིན་ཞིག་གི་ཞོགས་པར། སྐུ་ཞབས་ཨིར་འན་ཤཱ་སྟེ་བྱིས་པ་གཉིས་
ཀྱི་ཨ་ཕས་ལེ་ལྦིར་ཕུའུལ་གྲོང་ཁྱེར་དུ་སོང་ནས་བྱ་བ་ཞིག་བསྒྲུབ་
དགོས་ཟེར་བ་དང་ཕྱིར་ཡོང་དུས་བྱིས་པ་གཉིས་ལ་ལེགས་སྐྱེས་ཁྱད་
པར་བ་ཞིག་ཁྱེར་ཡོང་བའི་ཁག་ཐེག་བྱས།
ཁོ་སོང་ནས་ཉིན་གསུམ་འགོར་སོང་། ཉིན་གསུམ་པའི་དགོང་
མོར་ཨིར་འན་ཊཱོ་ཡི་ཆུང་མ་དང་བྱིས་པ་གཉིས་ཀྱིས་ཁོ་ཡུལ་དུ་ལོག་
པར་བསྒུགས་ནས་དུས་ཚོད་བཅུ་གཅིག་ལ་སླེབས་དུས་སྐུ་ཞབས་
ཨིར་འན་ཊཱོ་ཡིས་སྒོ་ཕྱེ་ནས་ཁྱིམ་དུ་འཛུལ་བས། བྱིས་པ་གཉིས་
དགའ་སྤྲོ་ཚད་མེད་སྐྱེས་ནས་ཁོའི་གམ་དུ་རྒྱུགས་ཏེ་ཁོའི་རུམ་དུ་སྟོད་
གོས་ཞིག་ཡོད་པ་མཐོང་ནས་ཁོས་བཤད་པའི་ལེགས་སྐྱེས་ནི་ཅི་ཡིན་
བསམ་དུས།
ཡ་མཚར་བ་ཞིག་ནི་སྟོད་ལྭ་དེ་རང་ཤུགས་ཀྱིས་འགུལ་བྱུང་།
ཁོས་དངོས་པོ་དེ་ཨིར་འན་ཤོ་ལྕམ་མོའི་མདུན་དུ་བཞག་ནས་བཤད་
རྒྱུར། “ཉོན་དང་། ཆུང་མ། འདི་ནི་དཀོན་མཆོག་གིས་ང་ཚོར་གནང་
བའི་ལེགས་སྐྱེས་རེད། ཁོའི་ལུས་ནི་རྡོ་སོལ་ལྟར་ནག་ནའང་དཀོན་
མཆོག་གིས་གནང་བ་ཡིན།”" བཟའ་མི་གང་བོས་ལུས་ཡོངས་ནག་
པོ་ཡིན་ཞིང་འབག་བཙོག་གིས་ཁེངས་པའི་བྱིས་པ་དེར་བལྟས་ནས་
བསྡད་པ་ན་བྱིས་པ་དེའི་ཆེ་ཞིང་སྒོར་བའི་མིག་ཟུང་ལས་ཁོ་རང་ཅུང་
སྐྲག་སྣང་སྐྱེ་བཞིན་པ་ཤེས་ཐུབ། ཁོས་ཁ་རོག་གེར་མཐའ་འཁོར་གྱི་
མི་ཆ་མེད་དག་ལ་ལྟ་བཞིན་འདུག ཨིར་འན་ཤོ་ལྕམ་མོས་སེམས་ཧ་
ཅང་མ་བདེ་བའི་རྣམ་འགྱུར་གྱིས་མོའི་ཁྱོ་ག་ལ་བལྟས་ནས་ཁྱོད་ཀྱིས་
བྱིས་པ་འདི་ཁྱེར་ཡོང་ནས་ཅི་བྱེད།ཁོ་ལྗིས་ཕུ་ཟུའི་མི་རིགས་ཤིག་ཡིན་
པ་འདྲ། འདིར་ཁྱེར་ཡོང་ནས་ང་ཚོར་བྱ་ཐབས་ཅི་ཡོད་ཅེས་དྲིས་བྱུང་།
ཨིར་འན་ཊཱོ་ཡིས་བྱིས་པ་དེར་ཕ་མ་མེད་ལ་ཡུལ་མི་གཅིག་ཀྱང་
མེད་པར་མ་ཟད་གྲང་འཁྱགས་ཀྱིས་གཙེས་པའི་ལིས་བོའུ་ཕོའུ་སྲང་
ལམ་དུ་ལྟོ་སློང་བཞིན་ཡོད་པས་ངོ་མ་སྙིང་རྗེ་བ་ཞིག་རེད། དེ་བས་ངས་
ཁོ་གཉོར་སྐྱོང་བྱེད་རྒྱུར་ཁས་བླངས་པ་ཡིན། “ངས་བལྟས་བལྟས་རིག་
རིག་ལ་ཁོ་སྲང་ལམ་དུ་འཆི་རུ་འཇུག་མི་བཟོད་ཟེར། ཁོའི་ཆུང་མས་
ཁོ་ལ་ལེ་བདའ་གང་མང་བྱས་ཀྱང་ཁོས་དེར་དོ་སྣང་ཅི་ཡང་མ་བྱས་
པར་ཕར་འཁོར་ནས་ཨཱའེ་ལན་དྡྷེན་ལ་བཤད་རྒྱུར། “ཁོ་ལ་ཁྲུས་གཙང་
མ་ཞིག་བྱས་རྗེས་བྱིས་པ་གཉིས་དང་མཉམ་དུ་ཉལ་སར་ཁྲིད་ནས་ངལ་
གསོས་ཟེར།
ཨཱའེ་ལན་གྱིས་ཁོས་བཤད་པ་ལྟར་བསྒྲུབས་མོད། ཡིན་ཡང་ཧེན་
དྷི་ལཱེ་དང་ཁ་ཐིར་རེན་གཉིས་བྱིས་པ་དེ་དང་མཉམ་དུ་ཉལ་རྒྱུར་འཐད་
པ་མིན་པར་མ་ཟད། ཐ་ན་ཁོ་མལ་ཁང་དུ་ཡོང་རྒྱུར་ཡང་འཐད་པ་མ་
བྱུང་། དེ་ནས་ཨཱའེ་ལན་གྱིས་ཕྱི་ཡི་ཐེམ་སྐས་སྟེང་དུ་བྱིས་པ་དེར་ཉལ་
ཐུལ་ཞིག་བཀབ་ནས་གཉིད་དུ་བཅུག མོས་སང་ཉིན་ཞོགས་པར་ཡར་
ལངས་དུས་བྱིས་པ་དེ་གར་སོང་ཆ་མེད་དུ་གྱུར་ཡོད་པར་རེ་བ་བྱས།
ཕྱི་ཉིན་ཞོགས་པར་སྐུ་ཞབས་ཨིར་འན་ཊཱོ་ཡིས་བྱིས་པ་དེ་ཐེམ་སྐས་
སྟེང་དུ་གཉིད་ཡོད་པ་མཐོང་ནས་ཁྲོང་ཁྲོ་རབ་ཏུ་རྒྱས་ཏེ་ཨཱའེ་ལན་
སྒོར་བདའ་ནས་ཉིན་འགའ་ཡུལ་ལ་ལོག་ཏུ་མ་བཅུག ཡིན་ཡང་ཉིན་
འགའི་རྗེས་སུ་ཨཱའེ་ལན་ཕྱིར་ཡོང་དུས་ཡུལ་ལ་འགྱུར་ལྡོག་མང་བོ་
ཞིག་བྱུང་འདུག བྱིས་པ་དེ་སྔར་བཞིན་བསྡད་ཡོད་པར་མ་ཟད། ཁོ་ལ་
ད་དུང་ཧེའེ་ཐི་ཁི་ལཱེ་ཧྥི་ཞེས་མིང་ཡང་བཏགས་འདུག མིང་དེ་ནི་ཨིར་
འན་ཤཱ་ཡི་བུ་ཞིག་གཞོན་དུས་ཤི་སོང་བ་དེའི་མིང་ཡིན། ད་ནི་ཁ་ཐིར་
རེན་དང་ཁོ་གཉིས་ཆེས་བཟང་བའི་གྲོགས་པོར་གྱུར་ཡོད། འོན་ཀྱང་
ཧེན་དྷི་ལཱེ་ཁོའི་སྟེང་དུ་སྡང་བ་དང་ཨིར་འན་ཊཱོ་ཡིས་མི་མཐོང་དུས་
ཧེའེ་ཐི་ཁི་ལཱེ་ཧྥི་ལ་བརྙས་བཅོས་བྱེད་བཞིན་ཡོད།
ཡིན་ཡང་ཧེའེ་ཐི་ཁི་ལཱེ་ཧྥི་ཡིས་རྒྱུན་དུ་བཟོད་སྒོམ་བྱས་ནས་ཧེན་
དྷི་ལཱེས་ཁོ་ལ་བརྙས་བཅོས་བྱས་པ་སུ་ལའང་མི་བཤད། ཁོ་ནི་བཟོད་
སྒོམ་ཆེ་ཞིང་ཁ་གྲགས་རྒྱུར་མི་དགའ་བའི་བྱིས་པ་སྙིང་རུས་ཅན་ཞིག་
རེད། ཡ་མཚར་བ་ཞིག་ནི་བྱིས་པ་གསུམ་གྱི་ནང་ནས་ཨིར་འན་ཤཱ་
ཆེས་དགའ་བ་ནི་ཧེའེ་ཐི་ཁི་ལཱེ་ཧྥི་ཡིན་པས་ཧེན་དྷི་ལཱེས་ཁོ་ལ་རྒྱུན་དུ་
བརྙས་བཅོས་བྱེད་དོན་ཡང་དེ་ཡིན། སྐུ་ཞབས་ཨིར་འན་ཤཱ་ནི་རང་
ཉིད་ཀྱི་མེ་ཏོག་ལྟ་བུའི་བུ་མོ་ཆུང་བ་ཁ་ཐིར་རེན་ལས་ཀྱང་ཤ་མདོག་
ནག་པའི་བྱིས་པ་ཆ་མེད་དེར་དགའ་བོ་ཡོད། བུ་མོ་ཆུང་བ་ཁ་ཐིར་
རེན་ནི་མ་རབས་པྲ་ཚགས་ཤིག་ཡིན་པས་མོར་དེ་ཙམ་དགའ་བོ་མེད།
སེམས་སྐྱོ་བ་ཞིག་ནི་ལོ་གཉིས་ཀྱི་རྗེས་སུ་ཨིར་འན་ཤཱ་ཡི་ཆུང་མ་
ཚེ་ལས་འདས་སོང་། ཧེའེ་ཐི་ཁི་ལཱེ་ཧྥི་ཡོང་བའི་དུས་དེ་ནས་བཟུང་མོའི་
སེམས་སྐྱིད་པའི་ཉིན་གཅིག་ཀྱང་ཡོད་མ་མྱོང་ལ། སྐད་ཆ་བཤད་རྒྱུར་
ཡང་མི་དགའ་བར་གྱུར། སྐུ་ཞབས་ཨིར་འན་ཊཱོ་ཡང་སྐད་ཅིག་ཏུ་རྒས་
སོང་བས་བྱིས་པ་ཚོ་ཧ་ལམ་ཨཱའེ་ལན་གྱིས་གཉོར་སྐྱོང་བྱས། བལྟས་
ཡོང་ན་སྐུ་ཞབས་ཨིར་འན་ཊཱོ་ཡང་མི་ཡུལ་དང་གྱེས་ལ་ཉེ། ཕལ་ཆེར་
ཞག་མ་གཅིག་གི་ཡུན་ལ་ཁོའི་ལུས་སྟོབས་ཉམས་ཤིང་ངལ་དུབ་ཀྱིས་
མནར། ཁོས་རྒྱུན་དུ་ཐབ་ཀ་དྲོན་པོ་དེ་སྲུང་ནས་འདུག་པ་དང་ཧེའེ་ཐི་
ཁི་ལཱེ་ཧྥི་མ་གཏོགས་སུ་ལའང་ཁོང་ཁྲོའི་རྣམ་འགྱུར་ཞིག་སྟོན་ངེས།
ཧེའེ་ཐི་ཁི་ལཱེ་ཧྥི་དང་ཧེན་དྷི་ལཱེ་གཉིས་ཀྱིས་རྡུང་རེས་རྒྱག་དུས་ཁོ་ཁོང་
ཁྲོ་ལངས་པའི་ཉམས་ལ་བལྟས་ན། གལ་ཏེ་ནད་གྱི་དབང་གིས་སྟོབས་
ཤུགས་མེད་པ་མིན་ཚེ། ཁོས་བུ་ཧེན་ངྷི་ལཱེ་ལ་གཅར་རྡུང་ཆེན་པོ་བྱེད་
པ་བརྗོད་མི་དགོས་པ་ཞིག་རེད།
ཧེན་དྷི་ལཱེ་གཞི་ནས་སློབ་ཆེན་འགྲིམས་སོང་། ཨཱའེ་ལན་གྱིས་
ཁྱིམ་ཚང་འདི་སྔར་བཞིན་ལྷིང་འཇགས་ཤིག་ཡོང་བར་རེ་སྨོན་བྱས་
མོད། ཡིན་ཡང་མོའི་འདོད་ཐོག་ཏུ་མ་ཡོང་། རྒྱུ་མཚན་ནི་སྐབས་དེར་
ཁྱིམ་འདིའི་སྤྱིའི་དོ་དམ་པ་གཡོག་པོ་ལྗོའོ་ཟིབ་ཡིན་ལ། ཁོ་ནི་བརྩེ་
སེམས་མེད་ཅིང་ཆོས་ལུགས་ལ་རྨོངས་དད་ཆེ་བའི་མི་ཞིག་ཡིན། ཁོ་
ནི་ཧེའེ་ཐི་ཁི་ལཱེ་ཧྥི་དང་ཁ་ཐིར་རེན་གཉིས་བར་དུ་ཕོ་མོའི་བརྩེ་དུང་གི་
འབྲེལ་བ་ཡོད་པ་སོགས་ཨིར་འན་ཊཱོ་དང་མི་གཞན་པར་བཤད་རྒྱུར་
དགའ་བ་ཞིག་ཡིན། ཁོ་ན་གཞོན་ལ་མི་དགའ་བས་ཁོས་ཁ་ཐིར་རེན་
ནི་བུད་མེད་ངན་པ་ཞིག་ཏུ་བརྩི་བཞིན་ཡོད། ཁ་ཐིར་རེན་ནི་ངོ་མ་
རྒོད་པོ་ཞིག་ཡིན་ཏེ། མོ་རྒྱུན་དུ་བཞད་གད་དང་རྩེད་མོ་རྩེད་རྒྱུར་ཧ་
ཅང་དགའ་བར་མ་ཟད་ས་དེར་ཆེས་མཛེས་པའི་བུད་མེད་ཀྱང་ཡིན།
མོ་དང་འབྲེལ་བའི་ཡ་མཚར་གྱི་གཏམ་རྒྱུད་ཅིག་ཡོད་པ་ནི་མོ་དང་
ཧེའེ་ཐི་ཁི་ལཱེ་ཧྥི་བར་གྱི་འབྲལ་ཐབས་མེད་པའི་བརྩེ་དུང་གི་འབྲེལ་བ་
དེ་ཡིན། ཁ་ཐིར་རེན་ལ་མཚོན་ན་ཆེས་བཟོད་ཐབས་བྲལ་བ་ནི་ཧེའེ་
ཐི་ཁི་ལཱེ་ཧྥི་དང་ཁ་འབྲལ་བ་དེ་ཡིན་ལ། ཧེའེ་ཐི་ཁི་ལཱེ་ཧྥི་ཡིས་ཀྱང་མོའི་
ཆེད་དུ་དོན་གང་ཡང་བསྒྲུབ་ཐུབ། ཡིན་ཡང་ཨཱའེ་ལན་གྱིས་ཁོ་གཉིས་
བར་གྱི་འབྲལ་ཐབས་བྲལ་བའི་བརྩེ་དུང་དེས་སྐྱོ་གར་གང་ཞིག་སྣ་
འདྲེན་བྱེད་པར་སེམས་ཁུར་བྱེད་བཞིན་ཡོད།
ཟླ་བཅུ་བའི་དགོང་མོ་ཞིག་ལ། རླུང་ཆེན་འུར་འུར་དུ་གཡུགས་
ནས་གྲང་ངར་ཧ་ཅང་ཆེ་བས་ཨིར་འན་ཊཱོ་བཟའ་མི་གང་བོས་དྲོད་
ལམ་ལམ་གྱི་མེ་ཐབ་བསྐོར་ནས་བསྡད་ཡོད་ལ། ལྗོའོ་ཟིབ་ཡིས་རྒྱུན་
ལྡན་དང་འདྲ་བར《ཡེ་ཤུའི་ཆོས་གཞུང་།》དེ་འདོན་བཞིན་ཡོད། ཁ་
ཐིར་རེན་མོའི་ཨ་ཕའི་པང་དུ་མགོ་བསྙེས་ཏེ་བསྡད་ཡོད་ལ་ཨིར་འན་
ཊཱོ་ཡིས་མོའི་མགོ་ལ་བྱིལ་བྱིལ་བྱེད་བཞིན་ཡོད།
དགོང་མོ་དེར། ཁོར་ལྷག་ཏུ་རྒས་ཉམས་དང་ཐང་ཆད་པའི་ཉམས་
ཤིག་མངོན་ཡོད། ཁོས་དངན་པ་རིང་མོ་ཞིག་འཐེན་ནས་ཁ་ཐིར་རེན་
ལ་བཤད་རྒྱུར། “ཁ་ཐིར་རེན། ཁྱོད་ཁ་ལེན་ཚིག་བརྩི་ཡོད་པའི་བུ་མོ་
ཞིག་བྱས་ན་མི་ཆོག་གམ།” ཁ་ཐིར་རེན་དགོད་ཞོར་དུ་རྒྱུན་དུ་ཁ་ལེན་
ཚིག་བརྩི་བྱས་ན་སུན་སྣང་སྐྱེས་ངེས”ཞེས་བཤད་པ་དང་མོའི་ཨ་ཕར་
འོ་ཞིག་བྱས་ཏེ་ཁོ་རང་དགའ་བའི་གླུ་དབྱངས་བླངས། གླུ་སྐད་དེ་ནི་
ཇི་འདྲའི་སྙན་ཞིང་འཇེབས་པ་ཞིག་རེད་ཨང་། ཅུང་མ་འགོར་བར་སྐུ་
ཞབས་ཨིར་འན་ཊཱོ་གཉིད་སོང་། ཨཱའེ་ལན་གྱིས་ཁ་ཐིར་རེན་ལ་ཁོར་
བར་ཆད་མ་བཟོ་ལྷིང་འཇགས་ངང་གཉིད་དུ་འཇུག་དགོས་ཞེས་བཤད་
པ་དང་། དུས་ཚོད་ཕྱེད་ཙམ་གྱི་རིང་ལ་ཁོ་ཚོ་མི་གཅིག་གིས་ཀྱང་སྐད་
ཆ་མ་བཤད་པར་ཁ་ཁུ་སིམ་མེར་བསྡད། དེ་ནས་ལྗོའོ་ཟིབ་ཀྱིས་ད་ལྟ་
མལ་ཁང་དུ་སོང་ནས་གཉིད་ལོག་པའི་དུས་ལ་སླེབས་ཡོད་པས་ཁོ་
གཉིད་ལས་སློང་དགོས་ཟེར། ལྗོའོ་ཟིབ་ཀྱིས་ཁོའི་མིང་ནས་འབོད་པ་
དང་ཁོའི་ལག་པར་རེག་རུང་གྲགས་འགུལ་ཅི་ཡང་མི་འདུག ཁོས་
ཞིབ་ཏུ་བལྟས་ཚེ་ཨིར་འན་ཊཱོ་ཡི་ངོ་མདོག་ཀྱང་འགྱུར་ཡོད། ལྗོའོ་ཟིབ་
ཀྱིས་བྱིས་པ་རྣམས་ལ་ཁྱོད་ཚོ་མྱུར་དུ་གཉིད་དུ་སོང་ཞེས་བཤད་ཀྱང་
ཁ་ཐིར་རེན་གྱིས་“་ངས་ཨ་ཕ་ལ་མཚན་བདེ་ཞུས་རྗེས་གཉིད་དུ་འགྲོ་
ངེས"ཞེས་བཤད་ཞོར་དུ་ལག་པ་བསྲིངས་ཏེ་མོའི་ཨ་ཕའི་མགུལ་ལ་
རེག་མ་ཐག་གློ་བུར་དུ་དོན་ཅི་བྱུང་གི་ཧ་གོ་སོང༌། མོས་བྲེད་སྐད་ཆེན་
པོ་ཞིག་བརྒྱབ་བྱུང་། “ཧེའེ་ཐི་ཁི་ལཱེ་ཧྥི། ཁོ་ཚེ་ལས་འདས་ཟིན།” དེ་མུར་
བྱིས་པ་གཉིས་ཀ་ངུས་བྱུང་།
སྐུ་ཞབས་ཨིར་འན་ཤཱ་འདི་ལྟར་འཇིག་རྟེན་མི་ཡུལ་དང་ཁ་བྲལ་
སོང་། ཁོ་ཚེ་ལས་འདས་རྗེས་འ་འུར་རི་གྲོང་དུ་འགྱུར་ལྡོག་མང་བོ་ཞིག་
བྱུང༌།

ལེའུ་གཉིས་པ།

ཧེན་དྷི་ལཱེ་སློབ་གྲྭ་ལས་ཕྱིར་ལོག་སྟེ་ཁོའི་ཨ་ཕའི་འདས་མཆོད་ཀྱི་
མཛད་སྒོར་ཞུགས་པ་དང་། ཁོ་སྔ་མོ་ནས་གཉེན་བསྒྲིགས་ཟིན་ལ་ཆུང་
མ་ལོ་ཆུང་ན་གཞོན་ཞིག་རེད། བཟའ་མི་ཚོ་ཁོའི་ཆུང་མ་ལ་ཆ་རྒྱུས་
ཅི་ཡང་མེད། རྒྱུ་མཚན་ནི་ཧེན་དྷི་ལཱེ་ཡིས་ཁོའི་གཉེན་དོན་དེ་ཡུལ་མི་
སུ་ལའང་གླེང་མ་མྱོང་། ཁོ་རང་ཕ་ཡུལ་དང་ཁ་བྲལ་ནས་ལོ་ངོ་གསུམ་
ལྷག་འགོར་སོང་། ད་ལྟ་ཧེན་དྷི་ལཱེའི་འགྲོ་ལུགས་འདུག་སྟངས་ཡོངས་
ལ་འགྱུར་ལྡོག་ཆེན་པོ་བྱུང་འདུག ལྭ་བའང་སྤུས་ལེགས་གྲ་ཤོམ་ཅན་
ཞིག་གྱོན་ཡོད། ཁོས་ཨཱའེ་ལན་ལ་མོ་དང་ལྗོའོ་ཟིབ་གཉིས་གཡོག་པོ་
ཚོའི་ཇ་ཁང་ཆུང་བའི་ནང་དུ་གནས་སྤོ་དགོས་ཟེར།རྒྱུ་མཚན་ད་ནི་ཁོ་
བཟའ་དཔོན་ཡིན་པས་ཡོད་ཚད་ཁོས་བཤད་པ་ལྟར་བསྒྲུབ་དགོས་པ་
རེད། ཡིན་ཡང་དོན་དག་གཅིག་ལ་ད་དུང་འགྱུར་ལྡོག་མེད་པ་ནི་ཧེན་
དྷི་ལཱེ་ད་དུང་ཧེའེ་ཐི་ཁི་ལཱེ་ཧྥི་ལ་སྡང་བ་དེ་རེད། ཨིར་འན་ཊཱོ་ཚེ་ལས་
འདས་ཟིན་པས་ཁོས་ད་ནི་རང་སྣང་གང་ཤར་ངང་ཧེའེ་ཐི་ཁི་ལཱེ་ཧྥི་ལ་
མནར་གཅོད་བྱས་ཆོག་པར་སྙམ། ཁོས་ཧེའེ་ཐི་ཁི་ལཱེ་ཧྥི་ལ་ཞིང་ལས་
གཉེར་དུ་བཅུག་སྟེ་གཡོག་པོ་ཚོ་དང་མཉམ་དུ་འདུག་ཏུ་བཅུག ཧེའེ་ཐི་
ཁི་ལཱེ་ཧྥི་ཡིས་དང་ཐོག་དེ་ལ་དོ་སྣང་བྱེད་ཀྱིན་མེད། ཁོས་ཁ་ཐིར་རེན་
དང་མཉམ་དུ་འདུག་ཐུབ་ན་སྡུག་ཇི་འདྲ་མྱོང་དགོས་ཀྱང་སྡུག་སྣང
མེད་པར་སྙམ། ཧེའེ་ཐི་ཁི་ལཱེ་ཧྥི་ཡིས་ཞིང་ལས་གཉེར་སྐབས་ཁ་ཐིར་
རེན་གྱིས་ཀྱང་རྒྱུན་དུ་ཁོར་འདུག་རོགས་བྱས། ཁོ་གཉིས་ནམ་རྒྱུན་
ཕྱི་རོལ་དུ་གང་སར་འགྲོ་རྒྱུར་དགའ་བས་དབྱིན་ཏིས་ཨན་གྱི་མི་རྒོད་
དང་འདྲ། ཁ་ཐིར་རེན་དང་ཞིས་སི་ཁུ་ལིས་ཧྥོའུ་གཉིས་ཀྱིས་སྒྲིག་ལམ་
མ་བསྲུངས་པས་རི་གྲོང་ལས་ཕྱིར་སྤྲད། ཨཱའེ་ལན་གྱིས་ཁོ་གཉིས་གང་
སར་བཙལ་ཡང་མ་རྙེད། མོས་སེམས་ཁུར་ཆེན་པོ་བྱས་ནའང་ཧེན་ངྷི་
ལཱེར་བཤད་མ་ཕོད།
བཟའ་མི་ཚང་མ་གཉིད་རྗེས། ཨཱའེ་ལན་སྒེའུ་ཁུང་གི་གམ་དུ་
བསྡད་ནས་ཁོ་གཉིས་ཡོང་བར་བསྒུགས། མོས་ལམ་ནས་གོམ་སྒྲ་
ཞིག་གྲགས་འོང་བ་ཐོས་ནས་མྱུར་དུ་ཐེམ་སྐས་ལས་མར་བབས་ནས་
མདུན་སྒོར་སོང་ནས་བལྟས། གློ་བུར་དུ་མོས་ཧེའེ་ཐི་ཁི་ལཱེ་ཧྥི་གཅིག་
པུར་ཕྱིར་ཡོང་བ་མཐོང་།
ཨཱའེ་ལན་གྱིས་“ཧེའེ་ཐི་ཁི་ལཱེ་ཧྥི། སྲས་མོ་ཁ་ཐིར་རེན་གང་དུ་
ཡོད།”ཅེས་དྲིས།
ཧེའེ་ཐི་ཁི་ལཱེ་ཧྥི་ཡིས་མོར་བལྟ་ཙམ་བྱས་ནས་་འཇོལ་མོའི་ཞིང་
གྲོང་དུ་ཡོད།”ཅེས་ལན་བཏབ་པ་དང་མུ་མཐུད་དུ་བཤད་རྒྱུར། ངེད་
གཉིས་འཇོལ་མོའི་ཞིང་གྲོང་དུ་སོང་ནས་ཕྱུག་པོ་ལེན་ཋིན་ཚང་གི་
འཚོ་བ་ཇི་འདྲ་ཞིག་ཡིན་པར་བལྟ་འདོད་སྐྱེས་ནས་དེར་ཕྱིན་པ་
དང་། གྱང་གི་གས་ཁ་ཞིག་རྙེད་ནས་ནང་དུ་འཛུལ་ཏེ་སྒེའུ་ཁུང་ལས་
བལྟས་པ་ན་ལེན་ཋིན་ཚང་གི་བུ་ཨཱའེ་ཌྷ་གྷིར་དང་བུ་མོ་ཨེ་ཟ་བྷཱའེ་ལ་
མ་གཏོགས་མེད་པས། ངེད་གཉིས་ཀྱིས་ཁ་ནས་འདྲེ་སྐད་ལྟ་བུ་ཞིག་
བརྒྱབ་སྟེ་ཁོ་གཉིས་ལ་འཇིགས་སྣང་སྐུལ་པ་ན། ཁོ་གཉིས་སྐྲག་ནས་
འུར་བརྒྱབ་པས་ངེད་གཉིས་ཧབ་དགོད་བྱེད་ཞོར་ཕྱིར་བྲོས་པ་ཡིན་
མོད། ཁ་ཐིར་རེན་ས་ལ་འགྱེལ་སོང་།
“ཁ་ཐིར་རེན་ཇི་འདྲ་བྱས་སོང་།”ཞེས་ཨཱའེ་ལན་གྱིས་བྲེལ་འཚུབ་
ངང་དྲིས།
ཧེའེ་ཐི་ཁི་ལཱེ་ཧྥི་ཡིས་སྐད་དམའ་མོས“ལེན་ཋིན་ཚང་གིས་ཁྱི་
བཏང་ནས་ཁ་ཐིར་རེན་གྱི་རྐང་བར་སོ་བཏབ་པས་མོ་ལ་རྨས་ཕོག་
སོང་། དེ་ནས་ངས་འུར་རྒྱག་ཞོར་ཁྱི་དེ་ལ་རྡོ་ཡིས་རྒྱག་དུས་ཁོང་ཚང་
གི་གཡོག་པོ་ཞིག་སླེབས་ནས་མོ་ཁྱིམ་དུ་པང་ནས་བུད་སོང་། ང་ཁོ་
ཚོའི་རྗེས་དེད་ནས་ནང་དུ་སོང་བ་ཡིན། ལེན་ཋིན་བཟའ་མི་ཚོས་
ཁ་ཐིར་རེན་ཨིར་འན་ཤོ་མཐོང་དུས་སེམས་ཁུར་ཚད་མེད་བྱས་ཏེ་
མོའི་རྨས་དྲག་རག་བར་དུ་འདིར་སྡོད་དགོས་ཟེར་བ་དང་ང་རང་དེར་
འདུག་ཏུ་མ་བཅུག་པས་ཕྱིར་ཡུལ་དུ་ལོག་པ་ཡིན”
ཨཱའེ་ལན་གྱིས་མགོ་བོ་གཡུགས་གཡུགས་བྱས་ནས་་སང་ཉིན་སྔ་
མོར་ཁྱེད་ལ་དཀའ་ལས་ཡོད་ངེས་ཟེར།
མོས་བཤད་པ་ཅི་མ་བདེན། ཧེའེ་ཐི་ཁི་ལཱེ་ཧྥི་དང་ཁ་ཐིར་རེན་གྱིས་
བཟོས་པའི་ཆག་སྒོ་དེས་ཧེན་དྷི་ལཱེ་ཁོང་ཁྲོ་མེ་ལྟར་འབར་ཞིང་། སྐུ་
ཞབས་ལན་བྷིན་གྱིས་ཧེན་ངྷི་ལཱེ་ལ་རང་ཉིད་ཀྱི་སྲིང་མོར་བདག་སྐྱོང་
བཟང་བོ་བྱེད་དགོས་ཞེས་གདམ་དུས་ཁོ་ཧ་ཅང་མི་དགའ་བར་གྱུར།
ཁོས་ཧེའེ་ཐི་ཁི་ལཱེ་ཧྥི་ལ་སྡུག་སྨོད་གང་མང་བྱས་པ་དང་། རྗེས་ཕྱོགས་
ཁ་ཐིར་རེན་ལ་ཚིག་གཅིག་བཤད་ན་ཁྱིམ་འདི་ནས་ཕྱིར་སྤྲོད་བྱེད་
ངེས་ཞེས་ཐ་ཚིག་བསྒྲགས། ཁོས་ད་དུང་རང་གི་ཆུང་མ་ལྕམ་མོ་ཨིར་
འན་ཊཱོ་ལ་ཁ་ཐིར་རེན་ཕྱིར་ཡུལ་དུ་ལོག་རྗེས་ཁྱོད་ཀྱིས་ལྟ་སྐྱོང་བྱེད་
དགོས་ཞེས་བཤད།
ཁ་ཐིར་རེན་ཡུན་རིང་བོ་ཞིག་ལ་ཕྱིར་མ་ཡོང་། ལེན་ཋིན་ཚང་
ནས་གཟའ་འཁོར་ལྔ་ལྷག་བསྡད་རྗེས་ཕྱིར་ཡོང་དུས་ཡེ་ཤུའི་འཁྲུངས་
སྐར་ལ་སླེབས་འདུག ཕར་བལྟས་ཚོད་ལ་མོར་འགྱུར་པ་ཆེན་པོ་ཞིག་
ཐེབས་འདུག ལེན་ཋིན་ཚང་གིས་མོ་ལ་མཛེས་སྡུག་གི་གྱོན་གོས་བྱིན
ཡོད་པས་མོ་ནི་ད་ལྟ་ཡིད་དུ་འོང་བའི་མཛེས་མ་ཞིག་ཏུ་གྱུར་ཡོད། ཁ་
ཐིར་རེན་ཕྱིར་ལོག་པར་ཧེའེ་ཐི་ཁི་ལཱེ་ཧྥི་མ་གཏོགས་བཟའ་མི་ཚང་མ་
དགའ་སྤྲོས་ཁེངས་ཡོད། ཁ་ཐིར་རེན་གྱི་ཕྱིའི་མཛེས་སྡུག་གི་རྣམ་པ་
གསར་བ་དེས་ཧེའེ་ཐི་ཁི་ལཱེ་ཧྥི་ལ་སེམས་མི་སྐྱིད་པའི་སྣང་བ་ཞིག་བྱིན།
ཧེན་དྷི་ལཱེ་ཡིས་ངར་སྐད་དང་བཅས“འ་རོ། ཁྱོད་ཀྱིས་རབ་ཡིན་ན་
གཡོག་པོ་གཞན་དང་འདྲ་བར་སྲས་མོ་ཁ་ཐིར་རེན་ལ་ཁྱིམ་དུ་ཕེབས་
པར་དགའ་བསུ་ཞུ་ཞེས་བསུ་མ་བྱེད་དགོས།”"ཞེས་བཤད་ཞོར་ཧེའེ་ཐི་
ཁི་ལཱེ་ཧྥི་སྔོན་དུ་འཕུད་རྒྱག་བྱས། ཧེའེ་ཐི་ཁི་ལཱེ་ཧྥི་རྒྱུན་ལྡན་ལྟར་སྣང་། འོན་
ཀྱང་ཁ་ཐིར་རེན་གྱིས་ཁོ་མཐོང་མ་ཐག་ཁོའི་སྐེ་ལ་འཐམ་ནས་དགོད་
ཞོར་དུ་འོ། ཧེའེ་ཐི་ཁི་ལཱེ་ཧྥི། ཁྱོད་ཁོང་ཁྲོ་ལངས་ཡོད་པ་འདྲ། ད་དུང་ཇི་
འདྲའི་བཙོག་པ་འདུག"ཟེར།
ཧེའེ་ཐི་ཁི་ལཱེ་ཧྥི་ཡིས་མོར་བལྟས་ནས་་ང་འདི་ནས་བསྡད་དེ་
གཞན་གྱི་འཕྱ་སྨོད་མྱོང་མི་འདོད། ང་བཙོག་ན་བཙོག”ཟེར་ཞོར་དུ་
ཁང་བ་ལས་ཕྱིར་བུད་སོང་།
ཕྱི་ཉིན་ཞོགས་པར། ཧེའེ་ཐི་ཁི་ལཱེ་ཧྥི་སྔ་མོ་ནས་ལངས་ཏེ་ཐང་སྟོང་
ཞིག་ཏུ་སོང་ནས་བཟའ་མི་གང་བོ་ཆོས་ཁང་དུ་སོང་རྗེས་ད་གཟོད་
ཕྱིར་ཡུལ་དུ་ལོག ཁོ་ཕྱིར་ཐོན་དུས་དེ་འདྲའི་ཁོང་ཁྲོ་ཞིག་ལངས་མེད་
པ་འདྲ་ལ། ཁོ་ཇ་ཁང་དུ་ཡར་འགྲོ་མར་འགྲོ་འགའ་བྱས་རྗེས་བཤད་
རྒྱུར། “ང་ལ་གཙང་དག་བྱེད་རོགས་བྱོས་དང༌། ཨཱའེ་ལན། ད་ནས་
བཟུང་མི་ཡ་རབས་ཤིག་བྱེད་དགོས་
ཨཱའེ་ལན་དགོད་ཞོར་དུ་སྐད་དམའ་མོས“ཡ།"ཟེར། མོས་མུ་
མཐུད་དུ་“་ལེན་ཋིན་ཚང་གི་བུ་ཨཱའེ་ཏྟེ་གྷིར་དང་ཨེ་ཟ་བྷཱའེ་ལ་ཆོས་
ཁང་དུ་སོང་ནས་ཅུང་མི་འགོར་བར་འདིར་དགོང་ཟས་རོལ་དུ་སླེབས་
ངེས། དེ་དུས་ཁྱོད་ཀྱིས་མི་བཤད་དགུ་བཤད་མ་བྱེད་ཟེར།
ཧེའེ་ཐི་ཁི་ལཱེ་ཧྥི་ཡིས་"ཨཱའེ་བྷེ་གྷིར་ལེན་ཋིན་ནི་སྐྱག་ཤོར་སྡར་མ་
ཞིག་རེད། ཡིན་ཡང་།ང་ཁོ་ལྟ་བུའི་ཕྱུག་པོ་ཡིན་ན་བསམ"ཟེར།
ཨཱའེ་ལན་དགོད་ཞོར་དུ་“ཁྱོད་ཀྱིས་བཤད་པ་བདེན། ཁོ་ངུ་རྒྱུར་
དགའ་བའི་སྡར་མ་ཞིག་རེད།" “ཁྱོད་ཀྱིས་རང་ལ་གཙང་དག་ཅིག་
བྱས་ནས་ངོ་སྡུག་མ་འཛིན་དང་།གསར་ཡག་ཅིག་ཡོད་ཀི་"ཞེས་བཤད་
ནས་ཁོར་གཙང་སྦྲ་བྱེད་རོགས་བྱས། ཅུང་མ་འགོར་བར། ཁ་ཐིར་རེན་
གྱིས་ལེན་ཋིན་ཚང་གི་བྱིས་པ་གཉིས་ཀ་ཁྲིད་ནས་སླེབས་བྱུང་།
ཨཱའེ་ལན་གྱིས་ལག་འཇམ་པོས་ཧེའེ་ཐི་ཁི་ལཱེ་ཧྥི་སྒོ་ཁར་འཕུད་
རྒྱག་བྱེད་ཞོར་་ཡ། ད་སོང་ནས་ཁོ་ཚོ་དང་མཉམ་དུ་སྡོད། གཅེས་ཕྲུག
ཁྱོད་གསར་ཡག་ཅིག་ཡིན་པ་ཁོ་ཚོར་བལྟ་རུ་འཇུག་དགོས”ཟེར།
སྟབས་མི་ལེགས་པ་ཞིག་ལ། ཁོས་ཐོག་མར་མཐོང་ཡོང་བ་ནི་
ཧེན་དྷི་ལཱེ་རེད། ཧེན་དྷི་ལཱེ་ཡིས་སྐད་མཐོན་པོས་་ཁྱིམ་འདིར་ཡོང་མི་
ཆོག” “ཁྱོད་ནི་གཡོག་པོ་ཞིག་ཡིན་པས་ང་ཚོའི་ཟས་རིགས་ཁྱོད་ལ་
བརྐུ་རུ་འཇུག་མི་བསམ"ཟེར།
“འོ། མིན། སྐུ་ཞབས། ཁོས་དེ་ལྟར་བྱེད་མི་སྲིད། ཁོ་ཡང་ཁྱིམ་
འདིའི་བཟའ་མི་ཡིན་པས་འདིར་སྡོད་པའི་དབང་ཆ་ཡོད”ཅེས་ཨཱའེ་
ལོན་གྱིས་སྐད་ཆེན་པོས་བཤད།
“ཡིན་ཡང་། ས་མ་རུབ་སྔོན་ལ་ཁོ་འོག་ཁང་དུ་སོང་མི་ཆོག་ཅེས་
ཧེན་དྷི་ལཱེ་ཡིས་ངར་སྐད་དང་བཅས་བཤད།
ཨཱའེ་ཏྟེ་གྷིར་ལེན་ཋིན་སྒོ་འགྲམ་དུ་འགྲེང་ནས“ཁྱོད་ཀྱི་སྐྲ་ལོར་
ལྟོས་དང་། བུ་མོ་ཚོའི་སེམས་འགུགས་འདོད་པ་ཨེ་རེད། ངས་ཁྱོད་ཀྱི་
སྐྲ་ལོ་ཡར་འཐེན་ནས་ཇེ་རིང་དུ་བཏང་སྟེ་རྟ་རྔོག་ལྟར་མིག་ཀྱང་བསྒྲིབ་
པར་བསྒུག་སྡོད”ཅེས་ཧེའེ་ཐི་ཁི་ལཱེ་ཧྥི་ལ་ཟུར་ཟ་བྱས། ཁོ་ནི་ལུས་རིད་
ཅིང་ངོ་མདོག་སྐྱ་བོ་ཡིན་པའི་བུ་ཆུང་ལོ་ན་བཅུ་དྲུག་ཅན་ཞིག་ཡིན།
ཧེའེ་ཐི་ཁི་ལཱེ་ཧྥི་ཡིས་དེ་ལྟ་བུའི་བརྙས་དམོད་བཟོད་ཐབས་བྲལ།
ཁོས་གམ་གྱི་ཀུ་ཤུ་བསྙལ་བའི་ཁུ་བ་དྲོན་མོ་དེ་བླངས་ནས་ཨཱའེ་བྷཻ་
གྷིར་ཡི་ངོ་ལ་གཡུགས་མ་ཐག ཨཱའེ་ཏྟེ་གྷིར་ཡིས་སྐད་མཐོན་པོས་བྲེད་
སྐད་བརྒྱབ་བྱུང༌། ཧེན་ངྷི་ལཱེ་ཡིས་ཧེའེ་ཐི་ཁི་ལཱེ་ཧྥི་བཟུང་ནས་ཡར་ཐོག
ཁང་དུ་ཁྲིད་དེ་རྟ་ལྕག་ཅིག་གིས་ཁོ་ལ་གཅར་རྡུང་དྲག་པོ་བྱས་པས།
གམ་དུ་སྡོད་པའི་ཁ་ཐིར་རེན་ཁོང་ཁྲོ་ཆེན་པོ་སྐྱེས། ཨཱའེ་ལན་གྱིས་
རས་དུམ་ཞིག་བཙལ་ནས་ཨཱའེ་རྗེ་གྷིར་ཡི་སྣ་དང་སྐེ་ཕྱི་བཞིན་འདུག
མོས་ཨཱའེ་བྷཻ་གྷིར་ལ“ཁྱོད་ཀྱིས་ཁོ་ལ་དེ་ལྟར་བཤད་ན་མི་
འགྲིག”ཅེས་བཤད་རྒྱུར། “ཁོ་ལ་དེ་ལྟར་ཆད་པ་གཅོད་སྲོལ་ག་ལ་ཡོད།
ད་ལྟ་ང་ལ་ཟ་མ་ཟ་བའི་ཡི་གའང་མི་འདུག ཡ། ད་ཁྱོད་མ་ངུ། ཨཱའེ་ལྷེ་
གྷིར། ཁ་རོག་སྡོད། དབྱི་ལེ་ཧྲ་པེ།ཁྱོད་སྐྲག་མི་དགོས།”
སྐབས་དེར་ཧེན་དྷི་ལཱེ་ནང་དུ་ཡོང་ནས་སྐད་མཐོན་པོས་བཤད་
རྒྱུར། “ཡ། ཨ་རོགས་ཚོ། བཞུགས་དང་། ད་སྐྱོན་མི་འདུག” “ད་སྐྱག་
ཕྲུག་དེར་ཆད་པ་ནན་པོ་བཅད་པས་ཁྱོད་ལ་བར་ཆད་བྱེད་མི་སྲིད།
འོན་ཀྱང་། སྐུ་ཞབས་ཨཱའེ་བྷཻ་གྷིར། ཁྱོད་ཀྱིས་ཁོ་ལ་རྒོལ་ལན་སློག་ན་
འགྲིགདེ་ལྟར་བྱས་ན་ཁྱོད་ལ་ཟ་མའི་ཡི་ག་ཡོད་ངེས།"
ཨཱའེ་ལན་གྱིས་ཁོ་ཚོས་ཟ་མ་ཟ་བར་བསྒུག་ཡོད་ལ། ཁ་ཐིར་
རེན་གྱི་མིག་ལ་མཆི་མ་འཁྱིལ་ནས་ཅི་ཡང་མི་ཟ་བ་མཐོང་བས་མོའི་
སེམས་པ་སྐྱོ། དགོང་ཇ་འཐུང་རྗེས། ཁོ་ཚོས་བྲོ་འཁྲབ་པ་དང༌། ཁ་ཐིར་
རེན་གྱིས་ཧེའེ་ཐི་ཁི་ལཱེ་ཧྥི་དང་མཉམ་དུ་བྲོ་འཁྲབ་པའི་རེ་བ་བྱས་ཀྱང་
ཧེན་དྷི་ལཱེ་འཐད་པ་མ་བྱུང༌། བྲོ་འཁྲབ་རྗེས་ཚང་མས་གླུ་དབྱངས་ལེན་
དུས་ཁ་ཐིར་རེན་ཁ་རོག་གེར་བྲོ་ཚོགས་དང་ཁ་བྲལ་ཏེ་ཧེའེ་ཐི་ཁི་ལཱེ་
ཧྥི་འཚོལ་དུ་ཕྱིན། སྒྲོན་འོད་མེད་པས་མོས་མུན་ནག་སྦར་ཉུལ་བྱས་ཏེ་
ཐོག་ཁང་དུ་འཛེགས། ཡུན་རིང་ཞིག་འགོར་མཐར་ད་གཟོད་ཐོག་ཁང་
དུ་འབྱོར། ཨཱའེ་ལན་གྱིས་ཁ་ཐིར་རེན་བཙལ་ཡང་མོ་ལྐོག་ཏུ་བསྐུངས་
ནས་མོར་ཤེས་སུ་མ་བཅུག ཁ་ཐིར་རེན་ཁ་རོག་གེར་སྒེའུ་ཁུང་ཞིག་
ལས་ཡར་འགོས་པ་དང་ཁང་ཀླད་བརྒྱུད་ནས་ཧེའེ་ཐི་ཁི་ལཱེ་ཧྥི་བཀག་
སྐྱིལ་བྱས་ཡོད་པའི་ཁང་བའི་སྒེའུ་ཁུང་ལས་ནང་དུ་ཕྱིན། ཨཱའེ་ལན་
གྱིས་ཐབས་མང་བོ་བཀོལ་མཐར་ད་གཟོད་ཁ་ཐིར་རེན་དང་ཧེའེ་ཐི་
ཁི་ལཱེ་ཧྥི་གཉིས་ཕྱིར་འོག་ཁང་དུ་ལོག་པར་འཐད་པ་བྱུང་། ཁ་ཐིར་རེན་
གྱིས་ཧེའེ་ཐི་ཁི་ལཱེ་ཧྥི་ཇ་ཁང་དུ་ཁྲིད་ཡོང་ནས་ཁོ་ལ་ཟ་མ་ཟ་རུ་བཅུག
ཡིན་ཡང་ཧེའེ་ཐི་ཁི་ལཱེ་ཧྥི་ན་ཟུག་སྐྱེས་ནས་ཅུང་ཙམ་མ་གཏོགས་
ཟ་མ་ཐུབ། ཁོ་ཁ་རོག་གེར་ཐབ་ཀའི་ནང་དུ་འུར་འུར་འབར་བའི་མེ་
ལྕེ་ལ་ཅེར་ནས་འདུག
“ཁྱོད་ཀྱིས་ཅི་ཞིག་ལ་འདང་རྒྱག་བཞིན་ཡོད།" ཅེས་ཨཱའེ་ལན་
གྱིས་དྲིས་བྱུང་།
ཧེའེ་ཐི་ཁི་ལཱེ་ཧྥི་ཡིས་ཧ་ཅང་ལྷིང་འཇགས་ངང་་ངས་ཧེན་དྷི་ལཱེར་
འཁོན་ལན་ཇི་ལྟར་སློག་པར་བསམ་གཞིག་བྱེད་བཞིན་ཡོད།" ཁོས
རྣམ་འགྱུར་གྲང་ཤུར་ཤུར་ཞིག་བསྟན་ནས“དུས་ཚོད་ག་ཙམ་ཞིག་
ལ་བསྒུག་དགོས་ཀྱང་ངས་ཁོ་ལ་འཁོན་ལན་སློག་ངེས། ང་ལ་དུས་
ཚོད་ཅིག་བྱིན་དང་ངས་དེར་འདང་རྒྱབ་ནས་འཆར་གཞི་ཞིག་བཟོ་
དགོས།"ཟེར།

ལེའུ་གསུམ་པ།

ཕྱི་ལོའི་ཟླ་༦པར། ཧེན་དྷི་ལཱེར་བུ་ཞིག་སྐྱེས། ཡིན་ཡང་། ཁོའི་ཆུང་
མ་བྱིས་པ་བཙས་རྗེས་ཀྱི་ཟླ་བ་དེར་ཚེ་ལས་འདས་སོང་། བྱིས་པའི་
མིང་ལ་ཧཱའེར་ཋིན་ཞེས་བཏགས་པ་དང་ཨཱའེ་ལན་གྱིས་གཉོར་སྐྱོང་
བྱས། ཧེན་དྷི་ལཱེས་བྱིས་པར་དེ་འདྲའི་སེམས་ཁུར་མི་བྱེད་ལ། བྱིས་པ་
བདེ་ཐང་ཡིན་པ་དང་ཉིན་རྒྱུན་མ་ངུས་ན་ཁོ་ནས་ཆོག་པར་སྙམ་ཡོད།
ཁོའི་ཆུང་མ་ཚེ་ལས་འདས་རྗེས་ཁོ་སྡུག་བསྔལ་གྱི་རྒྱ་མཚོར་ལྷུང་ནས་
དུས་རྒྱུན་ཆང་བག་མེད་དུ་འཐུང་།
ཡིན་ཡང་། ཁོས་ཧེའེ་ཐི་ཁི་ལཱེ་ཧྥི་ལ་བཟུང་བའི་རྣམ་འགྱུར་ངན་
པ་དེ་ཅུང་ཙམ་ཡང་འགྱུར་མེད། ལོ་ཟླའི་འགྲོས་དང་བསྟུན་ནས་ཧེའེ་
ཐི་ཁི་ལཱེ་ཧྥི་ཡི་ཁོང་ཁྲོ་དང་ཁེངས་དྲེགས་ཀྱང་སྔར་ལས་ཇེ་ཆེ་རེད། འ་
འུར་རི་གྲོང་དུ་ཡོང་འདོད་པའི་འགྲུལ་བ་མེད་མོད། ཨཱའེ་བྷཻ་གྷིར་ལེན་
ཋིན་ནི་ཁ་ཐིར་རེན་ལ་དགའ་བས། གལ་ཏེ་ཧེན་དྷི་ལཱེས་མི་དགའ་བའི་
རྣམ་འགྱུར་སྟོན་པར་སྐྲག་པ་མིན་ཚེ། ཁོ་ཁ་ཐིར་རེན་ལ་བལྟ་རུ་ཡོང་
བ་ཤ་སྟག་ཡིན།
ཉིན་ཞིག་གི་ཕྱི་དྲོར། ཧེན་དྷི་ལཱེ་སྒོ་ཕྱི་རུ་བུད་སོང་། ཧེའེ་ཐི་ཁི་ལཱེ་
ཧྥི་ནི་ད་ལྟ་སྐྲ་ལོ་དང་མིག་ཟུང་ནག་པོ་ཡིན་པའི་ལོ་བཅུ་དྲུག་ཅན་
གྱི་གསར་ཡག་ཞིག་ཏུ་གྱུར་ཡོད། ཁོ་དང་ཁ་ཐིར་རེན་གཉིས་ད་དུང་
གྲོགས་པོ་ཡིན། ཁོས་ཁ་ཐིར་རེན་ལ་བཅང་བའི་བརྩེ་དུང་ཕྱི་རུ་མངོན་
མི་བསམ། ཉིན་དེར། ཁ་ཐིར་རེན་གྱིས་མཛེས་སྡུག་གི་སྨད་གཡོག
ཅིག་གྱོན་བཞིན་ཡོད་པ་དང་ཨཱའེ་ལན་གྱིས་གམ་དུ་རོགས་བྱེད་
བཞིན་ཡོད། སྐབས་དེར་ཧེའེ་ཐི་ཁི་ལཱེ་ཧྥི་ནི་ཁ་ཐིར་རེན་གྱི་ཁང་བའི་
ནང་དུ་སླེབས་བྱུང་། དེ་ནི་ཁ་ཐིར་རེན་གྱི་བསམ་ཡུལ་འདས་པ་ཞིག་
རེད། མོས་ཨཱའེ་ཌྷ་གྷིར་ལེན་ཋིན་རི་གྲོང་དུ་ཡོང་བར་ཁ་ཆད་བྱས་
ཡོད། “ཁ་ཐིར་རེན། ཁྱོད་ཀྱིས་དར་གོས་ཀྱི་སྨད་གཡོག་དེ་གྱོན་ནས་
ཅི་བྱེད། འགྲུལ་བ་ཡོང་གི་ཡོད་དམ།”ཞེས་ཧེའེ་ཐི་ཁི་ལཱེ་ཧྥིས་ཡིས་དྲིས་
བྱུང་། མོས་སེམས་མ་བདེ་བའི་ངང“ཨེ་ཟ་བྷཱའེ་ལ་དང་ཨཱའེ་བྷཻ་གྷིར་
ཡོང་གི་ཡོད”ཅེས་ཧེའེ་ཐི་ཁི་ལཱེ་ཧྥི་ལ་བལྟ་ཡང་མ་ཕོད་པར་ལན་བཏབ་
པ་ན། ཧེའེ་ཐི་ཁི་ལཱེ་ཧྥི་ཁོང་ཁྲོ་ཆེན་པོ་ལངས་ཏེ“ཨཱའེ་ལན། མོ་ཁོམ་པ་
མེད་ཅེས་ཁོ་ཚོར་བཤད་དགོས།” “ཁྱོད་ཀྱི་གྲོགས་པོ་གླེན་པ་དེ་ཚོའི་
ཆེད་དུ་ང་ལ་ཁ་ཡ་མི་བྱེད་དམ།”ཟེར།
འོན་ཀྱང་སྐབས་དེར་ཁོ་ཚོས་རྟའི་རྨིག་སྒྲ་ཞིག་ཐོས་བྱུང་། ཨཱའེ་
བྷཻ་གྷིར་ར་སྐོར་ནང་དུ་སླེབས་འདུག་པས་ཨཱའེ་ལན་གྱིས་ལན་སྤྲོད་
དབང་ཡང་མ་བྱུང་། ཧེའེ་ཐི་ཁི་ལཱེ་ཧྥི་ཇ་ཁང་དུ་སོང་རྗེས་ཨཱའེ་ཌྷ་གྷིར་
ལེན་ཋིན་ཁྱིམ་དུ་ཐོན་པ་དང་། ད་ནི་ཁ་ཐིར་རེན་ལ་ཐུག་ཐབས་བྱུང་
བས་ཁོའི་ངོ་ལ་དགའ་སྤྲོའི་འཛུམ་ཞིག་ལངས་ནས་“ང་ཡོང་འཕྱི་ཡོད་
དམ།”ཞེས་འདྲི་ཞོར་དུ་ཨཱའེ་ལན་ལ་བལྟ་ཙམ་བྱས་པ་ན།
ཨཱའེ་ལན་ཁ་ཕར་འཁོར་ནས་ཁྱིམ་དུ་གཙང་སྦྲ་བྱེད་བཞིན་ཡོད།
ཁ་ཐིར་རེན་གྱིས་ཧ་ཅང་སྙིང་ཉེ་བའི་སྐད་ཀྱིས“མེད། ཨཱའེ་ཏྟེ་
གྷིར།”ཞེས་ལན་བཏབ་པ་དང་ཁྱོད་ཀྱིས་དེར་ཅི་བྱེད་བཞིན་ཡོད། ཨཱའེ་
ལན།"ཞེས་དྲིས་བྱུང་།
“ངས་འདིར་ངའི་ལས་ཀ་ལས་བཞིན་ཡོད། སྲས་མོ་ཁ་ཐིར་
རེན།”ཞེས་ཨཱའེ་ལན་གྱིས་ལན་བཏབ།
དོན་དངོས་སུ་ཧེན་དྷི་ལཱིས་ཨཱའེ་ལན་ལ་ཁོ་གཉིས་ལ་ལྟ་རྟོག་
བྱེད་དགོས་ཞེས་གདམས་ཡོད་པ་རེད། ཁ་ཐིར་རེན་མོའི་གམ་དུ་
སོང་ནས་ཁོང་ཁྲོ་ལང་བཞིན་སྐད་དམའ་མོས་"ཨཱའེ་ལན། ཁྱོད་སྒོར་
སོང་། ང་གཅིག་པུ་ཁོ་དང་མཉམ་དུ་འདུག་འདོད།”ཅེས་བཤད། ཨཱའེ་
ལན་གྱིས་“སྐུ་ཞབས་ཨཱའེ་བྷཻ་གྷིར་གྱིས་དེ་ལ་དོ་སྣང་མི་བྱེད་ཁོ་ཐག་
ཡིན།”"ཟེར། ཁ་ཐིར་རེན་ཚིག་པ་ཟོས་ནས་མོར་མིག་གིས་ཕུར་
ཚུགས་སུ་བལྟ་ཞོར་་ངས་ཁྱོད་ལ་བཀའ་ཕབ་པ་ཡིན་་ཟེར། ཨཱའེ་ལན་
གྱིས་་དགོངས་པ་མ་འཚོམ། སྲས་མོ་ཁ་ཐིར་རེན། བདག་པོ་ཧེན་དྷི་
ལྕེས་ང་ལ་འདི་ལྟར་སྒྲུབ་ཟེར།”ཞེས་བཤད་པ་ན། ཁ་ཐིར་རེན་གྱིས་
མོའི་ལག་གི་ཕྱིས་རས་དེ་བཙན་གྱིས་འཕྲོག་པ་དང་མོའི་དཔུང་བའི་
སྟེང་དུ་སེན་འཐོག་ཅིག་བྱས་པས། ཨཱའེ་ལན་ན་ཟུག་ཆེན་པོ་སྐྱེས་ཤིང་
ཁོང་ཁྲོ་ལངས་ནས་འུར་བརྒྱབ། “སྲས་མོ་ཁ་ཐིར་རེན། འདི་ནི་ཐ་ཤལ་
གྱི་བྱ་སྤྱོད་རེད།ཁྱོད་ང་ལ་སེན་འཐོག་བྱེད་པའི་དབང་ཆ་མེད།་
“ངས་ཁྱོད་ལ་ཅི་ཡང་མ་བྱས། ཁྱོད་འདི་ཇི་འདྲའི་རྫུན་རྐྱལ་ཞིག་
རེད།"ཅེས་ཁ་ཐིར་རེན་གྱིས་འུར་བརྒྱབ་པ་དང་མོ་ཁོང་ཁྲོ་ལངས་ནས
རྣ་བ་ཡང་དམར་པོར་གྱུར་འདུག
ཨཱའེ་ལན་གྱིས་མོའི་སེན་འཐོག་གི་རྗེས་ཤུལ་ཕབ་ཡོད་པའི་ལག་
པ་རྐྱོང་བཞིན་“དེ་ན་འདི་ཅི་ཞིག་རེད།”ཅེས་སྐད་ཆེན་པོས་དྲིས།
ཁ་ཐིར་རེན་གྱིས་ཁོང་ཁྲོའི་སྙིང་རླུང་སྟོད་ལ་འཚངས་བཞིན་རྐང་
རྡབ་བྱེད་བཞིན་ཡོད། མོས་ཨཱའེ་ལན་ལ་འགྲམ་ལྕག་ཅིག་གཞུས།
ཨཱའེ་ལན་གྱི་མིག་ཆུ་རང་དབང་མེད་པར་ཤོར།
“ཁ་ཐིར་རེན།”ཞེ་ཨཱའེ་བྷཻ་གྷིར་ཧ་ཅང་ཧ་ལས་པའི་ངང་དེ་ལྟར་
བོས།
ཁ་ཐིར་རེན་གྱིས་ཁོ་ལ་ཁ་ཡ་མི་བྱེད་པར་ལུས་ཡོངས་འདར་
སིག་བྱེད་བཞིན་ཁྱོད་ད་སྒོར་སོང་། ཨཱའེ་ལན།"ཞེས་འུར་བརྒྱབ་པ་ན།
གམ་དུ་ཡོད་པའི་བྱིས་པ་ཧྭའེར་ཋིན་སྐྲག་ནས་ངུ་འབོད་བྱས། ཁོ་ཨཱའེ་
ལན་ལ་དགའ་བས་ནམ་རྒྱུན་ཨཱའེ་ལན་དང་ལུས་དང་གྲིབ་མ་བཞིན་
དུ་འགྲོགས་ནས་ཡོད། ཁ་ཐིར་རེན་སྔར་ལས་ཁོང་ཁྲོ་ལངས་ནས་བྱིས་
པར་གཅར་རྡུང་བྱས། ཨཱའེ་རྗེ་གྷིར་གྱིས་བྱིས་པ་ཚུར་འཕྲོག་སྟེ་མོའི་
ལག་པ་ནས་བཟུང་སྟེ་བཀག་འགོག་བྱས་པ་ན། མོས་ཨཱའེ་བྷཻ་གྷིར་ལ་
འགྲམ་ལྕག་ཅིག་གཞུས། ཨཱའེ་ལན་གྱིས་ཅི་ཡང་མ་བཤད་པར་ཧཱའེར་
ཋིན་རུམ་ནས་ཇ་ཁང་དུ་ཕྱིན། མོ་འགྲོ་ཁར་བསམ་བཞིན་དུ་སྒོ་མ་
བརྒྱབ། རྒྱུ་མཚན་ནི་མོས་རྗེས་སུ་དོན་དག་ཅི་བྱུང་བ་ཤེས་འདོད།ཨཱའེ་
བྷེ་གྷིར་གྱིས་ཞྭ་མོ་དང་ཐོག་ལྭ་ལག་ཏུ་བཟུང་ནས་སྒོར་ཕྱིན། “ཨཱའེ་ཏྟེ་
གྷིར། ཁྱོད་གང་དུ་འགྲོ་རྒྱུ་ཡིན།”ཞེས་ཁ་ཐིར་རེན་གྱིས་འབོད་ཞོར་དུ་
ཁོའི་རྗེས་ནས་བདས།
ཁོ་ཁ་ཐིར་རེན་ལ་གཡོལ་ནས་འགྲོ་འདོད་ཀྱང། ཁ་ཐིར་རེན་གྱིས་
ཁོ་འགྲོ་རུ་མ་བཅུག
མོས་ཁྱོད་མ་འགྲོ་་ཟེར་ནས་འུར་བརྒྱབ།
ཁོས་་ཆོག་གི ཁྱོད་ཀྱིས་ང་ལ་འགྲམ་ལྕག་གཞུས་ན་ང་ད་དུང་
འདིར་བསྡད་ན་ག་ལ་འགྲིག་"རྗེས་ཕྱོགས་ནས་བཟུང་ང་འདིར་མི་
ཡོང་། ཁ་ཐིར་རེན། ཁྱོད་འདི་ཇི་འདྲའི་གདུག་རྩུབ་ཅན་ཞིག་རེད། ད་
དུང་རྫུན་རྐྱལ་ཞིག་ཀྱང་རེད། ངས་ཁྱོད་ཀྱིས་ཨཱའེ་ལན་ལ་སེན་འཐོག་
བྱེད་པ་དངོས་སུ་མཐོང་བྱུང་།"ཟེར།
“ང་དེ་འདྲ་ཞིག་མིན། མིན།”ཞེས་མོས་འུར་བརྒྱབ་བྱུང་། “ངས་
ཅི་ཡང་མ་བྱས། ཆོག་གི ཁྱོད་འགྲོ་བསམ་ན་སོང་། ཁྱོད་སོང་ཡ། ང་
འདི་ནས་མལ་སར་ལྷུང་རག་བར་དུ་ངུ་རྒྱུ་ཡིན" མོ་ས་ལ་འགྱེལ་ནས་
ངུ་བཞིན་ཡོད། ཨཱའེ་བྷཻ་གྷིར་སྒོར་ཕྱིན་སོང༌། གློ་བུར་དུ་ཁོས་འགྲོ་
མཚམས་བཞག་ནས་དེ་གར་འགུལ་ཙམ་ཡང་མི་བྱེད། ཨཱའེ་ལན་
གྱིས་ཁོས་ཕྱིར་བལྟ་བྱེད་བཞིན་པ་མཐོང་། གློ་བུར་དུ་ཁོ་ཚུར་འཁོར་
ཡོང་། ཕྱིར་ཁྱིམ་དུ་སོང་སྟེ་ཁ་ཐིར་རེན་ལ་འཐམ་ནས་མོ་ལ་སེམས་
གསོ་བྱེད་མགོ་བརྩམ། དུས་ཚོད་གཅིག་གི་རྗེས་སུ། ཨཱའེ་ལན་ཁྱིམ་དུ་
ཡོང་ནས་ཁོ་ཚོར་ཧེན་དྷི་ལཱེ་ཆང་གིས་ར་བཟི་ནས་ཕྱིར་ཐོན་སོང་ཞེས་
བརྡ་རྒྱག་ཏུ་ཡོང་། སྐབས་དེར་ཁ་ཐིར་རེན་དང་ཨཱའེ་བྷཻ་གྷིར་གཉིས་
ལྷིང་འཇགས་ངང་ས་སྟེང་དུ་ཙོག་པུར་བསྡད་ཡོད་ལ་ཨཱའེ་བྷཻ་གྷིར་གྱིས་
བརྩེ་བ་ཟབ་མོས་ཁ་ཐིར་རེན་ལ་ཅེར་འདུག གློ་བུར་དུ་ཁོས་ཧེན་དྷི་ལཱི་
ཕྱིར་ཡོང་བ་ཤེས་རྗེས་མྱུར་དུ་ཕྱིར་ཡུལ་ལ་ལོག ཁ་ཐིར་རེན་ཕྱིར་རང་
གི་ཁང་བའི་ནང་དུ་ལོག ཧེན་དྷི་ལཱེ་ཆང་གིས་བཟི་ཡོད་པས་ཨཱའེ་ལན་
གྱིས་མྱུར་དུ་ཧུའེར་ཋིན་ལྐོག་ཏུ་སྦས་གྲབས་བྱས། འོན་ཀྱང་འཕྱི་སོང་།
ཧེན་དྷི་ལཱེ་ཇ་ཁང་དུ་སླེབས་བྱུང་། ཁོས་ཧྭའེར་ཋིན་ཡར་བཀྱགས་ནས་
བཤད་རྒྱུར། “ཨཱའེ་ལན།བྱིས་པ་འདིའི་སྐྲ་བཞར་རན་སོང་།ཁེ་གྲི་ཁྱེར་
ཤོག ངས་ཁོའི་སྐྲ་བཞར་དགོས། ཨ་ཕར་འོ་ཞིག་བྱས། ངའི་གཅེས་
ཕྲུག ཅི་རེད། ཨ་ཕར་འོ་མི་བྱེད་དམ། ངས་སྐྱག་ཕྲུག་འདི་གསོས་ནས་
ཅི་བྱ། ད་ངས་གདོན་ཕྲུག་འདི་གསོད་ཀྱི་ཡིན།” ཧཱའེར་ཋིན་གྱིས་ཁོའི་
ཨ་ཕའི་པང་ནས་འཕག་འཚག་རྒྱག་བཞིན་ངུ་འབོད་བྱས། ཧེན་དྷི་
ལཱེ་ཡིས་ཁོ་དཔུང་བར་བཙིར་ཏེ་ཐོག་ཁང་དུ་ཁྱེར་བ་དང་སྐས་་ཐེམ་
གྱི་སྒྲོམ་སྐྱོར་སྟེང་ཡར་བཀྱགས་པ་ན་ཧྭའེར་ཋིན་གྱི་ངུ་སྐད་སྔར་ལས་
ཇེ་ཆེར་སོང་། ཨཱའེ་ལན་ཁོའི་གམ་དུ་རྒྱུགས་ཏེ་ཁྱོད་ཀྱིས་བྱིས་པ་སྐྲག་
ནས་ཤི་རུ་འཇུག་ངེས་ཞེས་ངུ་འབོད་བྱས།
ཧེན་དྷི་ལཱེ་སྐས་ཐེམ་གྱི་རྩེ་མོར་སླེབ་སྐབས་གློ་བུར་དུ་ཧཱའེར་ཋིན་
གྱིས་རྐང་བ་གཡུགས་ཙམ་བྱས་པས་ཁོའི་ཨ་ཕའི་ལག་ནས་ཤོར་ཏེ་
མར་ལྷུང་སོང་།
ཨཱའེ་ལན་གྱིས་ཨག་རིང་ཞིག་བཏབ། ཧེའེ་ཐི་ཁི་ལཱེ་ཧྥི་གློ་བུར་དུ་
རྒྱུགས་ཡོང་སྟེ་ཧཱའེར་ཋིན་བཟུང་བ་དང་ཁོ་དལ་མོར་ས་ལ་བཞག
སྐབས་དེར་ཧེན་ངྷི་ལཱེ་མར་སླེབས་བྱུང་།ཁོ་སྐྲག་ནས་ངོ་མདོག་སྐྱ་
བོར་གྱུར་ཡོད་ལ་བཟི་ཡང་དྭངས་ནས“ཁོར་སྐྱོན་ཡོད་དམ།”ཞེས་སྐད་
ཆེན་པོས་དྲིས་བྱུང་།
“སྐྱོན་མི་འདུག”ཅེས་ཨཱའེ་ལན་གྱིས་ཁོང་ཁྲོའི་ངང་ལན་བཏབ་
པ་དང་་ཁྱོད་འདི་ཇི་འདྲའི་གདུག་རྩུབ་ཅན་ཞིག་རེད། རང་གི་བུ་ཡང་
གསོད་རྩིས་བྱེད། བྱིས་པ་འདི་ཁྱོད་ཀྱི་སྟེང་དུ་སྡང་བའང་ཁག་མི་
འདུག"ཟེར།
ཧེན་དྷི་ལཱེས་དགོད་ཞོར་དུ་“ངས་དེར་ཁ་ཡ་མི་བྱེད། བྱིས་པ་དེ་ཁྱེར་
སོང་། ད་དུང་ཧེའེ་ཐི་ཁི་ལཱེ་ཧྥི། ངའི་མཐོང་སར་མ་ཡོང་། ཁྱོད་ཀྱིས་མི་
ཚེ་གང་བོར་དོན་བཟང་ཉག་གཅིག་བསྒྲུབས་པ་ནི་ད་ཐེངས་ཧཱའེར་
ཋིན་གྱི་སྲོག་བསྐྱབས་པ་དེ་རེད། དེ་བས་དོ་དགོང་ངས་ཁྱོད་གསོད་མི་
འདོད"ཅེས་བཤད་རྗེས་སྣེ་ལེན་ཁང་དུ་སོང་བ་དང་དཀར་སྒམ་ལས་
ཆང་དམ་བེ་གང་བླངས་རྗེས་སྒོ་ཁྲོག་སེ་བརྒྱག
"སེམས་སྐྱོ་བ་ཞིག་ལ་ཁོ་འཆི་རྒྱུ་ཞིག་མི་འདུག"ཅེས་ཧེའེ་ཐི་ཁི་ལཱེ་
ཧྥི་ཡིས་བཤད།
ཨཱའེ་ལན་ཇ་ཁང་དུ་སོང་ནས་རྐུབ་སྟེགས་ཤིག་གི་སྟེང་བསྡད་དེ་
བྱིས་པ་ཧཱའེར་ཋིན་པང་དུ་བླངས། མོས་ཧེའེ་ཐི་ཁི་ལཱེ་ཧྥི་སྔ་མོ་ནས་འབྲུ་
མཛོད་ཁང་དུ་བུད་སོང་སྙམ། དོན་དངོས་སུ་ཁོ་ནི་ཇ་ཁང་ཕྱི་རོལ་གྱི་
རྐུབ་སྟེགས་ཤིག་གི་སྟེང་བསྡད་ནས་འདང་རྒྱག་གི་ནང་དུ་ལྷུང་ཡོད།
ཨཱའེ་ལན་གྱིས་བྱིས་པར་གླུ་དབྱངས་ལེན་དུས། ཁ་ཐིར་རེན་ནང་
དུ་ཡོང་ནས“ཨཱའེ་ལན།ཁྱོད་གཅིག་པུ་ཡིན་ནམ།"ཞེས་དྲིས་བྱུང་།
“ཡིན། སྲས་མོ་ཁ་ཐིར་རེན” ཁ་ཐིར་རེན་ནང་དུ་ཡོང་ནས་ཐབ་
ཀའི་འགྲམ་དུ་བསྡད་བྱུང་། ཕར་བལྟས་ཚོད་ལ་མོའི་སེམས་ན་སྡུག་
ཅིག་ཡོད་པ་འདྲ།
མོས“ཧེའེ་ཐི་ཁི་ལཱེ་ཧྥི་གང་དུ་བུད་སོང་།”ཞེས་དྲིས་བྱུང་།
“ཕལ་ཆེར་འབྲུ་ཁང་དུ་ཡོད།”
ཁ་ཐིར་རེན་གྱིས་ཅི་ཡང་མ་བཤད་མོད། ཡུད་ཙམ་ནས། ཨཱའེ་
ལན་གྱི་མགོ་ཡར་དགྱེ་པ་ན་མིག་ཆུ་རྡོག་གཅིག་ཁ་ཐིར་རེན་གྱི་གདོང་
ཁུག་བརྒྱུད་ནས་མར་འགྲིལ་བ་མཐོང་། ཡིན་ཡང་མོས་མ་མཐོང་ཁུལ་
བྱས་ནས་བསྡད། “འོ། གནམ་རྒན་མ། ཨཱའེ་ལན། ངའི་སེམས་ངོ་མ་
སྡུག་ཀི"ཞེས་ཁ་ཐིར་རེན་གྱིས་སྐད་ཆེན་པོས་བཤད་བྱུང་།
"སྤྱིར་ཁྱོད་ལ་གྲོགས་པོ་མང་ཞིང་སེམས་ཁྲལ་བྱེད་ས་ཉུང་ནའང་
ཁྱོད་ཀྱི་སེམས་སྐྱིད་རྒྱུར་ངོ་མ་དཀའ་མོ་ཞིག་རེད།”ཅེས་ཨཱའེ་ལན་
གྱིས་བཤད།
ཁ་ཐིར་རེན་གྱིས“ཨཱའེ་ལན། ངས་ཁྱོད་ལ་གསང་གཏམ་ཞིག་
བཤད་ན།ཁྱོད་ཀྱིས་ང་གསང་རོགས་བྱེད་ཨེ་ཐུབ།”
“ཅི་རེད། གལ་ཆེན་ཞིག་ཡིན་ནམ།”ཞེས་ཨཱའེ་ལན་གྱིས་མོ་ལ་
དྲིས།
“གལ་ཆེན་ཞིག་རེད། ངས་ངེས་པར་དུ་སེམས་ཀྱི་དོན་གནད་
དེ་མི་ཞིག་ལ་བཤད་ནས་བློ་འདྲི་བྱེད་བསམ། དེ་རིང་ཨཱའེ་ཏྟེ་གྷིར་
ལེན་ཋིན་གྱིས་ང་ལ་གཉེན་བསླངས་བྱུང་། ངས་དང་ལེན་བྱེད་དམ་མི་
བྱེད།”ཅེས་ཁ་ཐིར་རེན་གྱིས་དྲིས་བྱུང་།
“འོ། དེ་རིང་གི་ཁྱོད་ཀྱི་རྩིང་སྤྱོད་དེ་དག་མཐོང་རྗེས། གལ་ཏེ་ང་
ཡིན་ན་ངས་ཁོ་དང་ལེན་མི་བྱེད། སྲས་མོ་ཁ་ཐིར་རེན།”ཞེས་ཨཱའེ་ལན་
གྱིས་བློ་ཐག་རྦད་ཆོད་ངང་བཤད། “ཁྱོད་ཀྱིས་ཁོ་ལ་འགྲམ་ལྕག་ཅིག་
གཞུས་རྗེས་ཁོས་ཁྱོད་ལ་གཉེན་བསླངས་པ་ཡིན་ན། ཁོ་ནི་ངོ་མ་སྐྱོབ་
ཐབས་མེད་པའི་གླེན་ཕྲུག་ཅིག་རེད།”
ཁ་ཐིར་རེན་ཡར་ལངས་ཏེ་ངོ་མདོག་དམར་པོར་གྱུར་ནས“ཡིན་
ཡང་། ངས་ཁོ་ལ་ཁས་ལེན་བྱས་ཟིན།” “ང་འཆུགས་འདུག་གམ།"ཞེས་
དྲིས་བྱུང་།
"ཁྱོད་ཁོ་ལ་དགའ་འམ།"
“དགའ། ལོས་དགའ། ཁོ་གསར་ཡག་ཅིག་ཡོད་ལ་ཕྱུག་པོ་ཡང་
རེད། ང་ས་ཆ་འདིའི་ཆེས་ཕུལ་དུ་བྱུང་བའི་བུད་མེད་བྱེད་འདོད།”
“དེ་ན་ཁྱོད་ལ་མི་སྐྱིད་པ་ཅི་ཡོད།”ཅེས་ཨཱའེ་ལན་གྱིས་དྲིས་བྱུང་།
དོན་དངོས་སུ་མོས་ཁ་ཐིར་རེན་གྱི་སེམས་ཁམས་རྟོགས་ཀྱིན་མེད།
ཁ་ཐིར་རེན་གྱིས“ངའི་འདི་དང་འདི་ནས་མི་སྐྱིད།” ཟེར་ཞོར་
ལག་པ་གཅིག་དཔྲལ་བར་བཞག་པ་དང་ལག་པ་ཅིག་ཤོས་སྙིང་ཁར་
བཞག མོའི་བཞིན་རས་སྐྱོ་སྡུག་དང་འཇིགས་སྐྲག་གིས་ཁེངས་འདུག
“ང་ཨཱའེ་ཌྷ་གྷིར་ལེན་ཋིན་དང་གཉེན་སྒྲིག་དོན་མི་འདུག་ཅེས་མོས་
བཤད་རྒྱུར།་་གལ་ཏེ་ཧེན་དྷི་ལཱེ་ཡིས་ཧེའེ་ཐི་ཁི་ལཱེ་ཧྥི་སྒོར་མོ་མེད་ཅིང་
སློབ་གསོ་མེད་པའི་གཡོག་པོ་ཞིག་ཏུ་མི་གཏོང་རྒྱུ་ན། ང་ཨཱའེ་བྷཻ་གྷིར་
དང་གཉེན་སྒྲིག་དོན་མེད། ཡིན་ཡང་ང་ཧེའེ་ཐི་ཁི་ལཱེ་ཧྥི་དང་གཉེན་
སྒྲིག་མི་རུང་། ཁོ་ནི་ཞིང་ལས་གཉེར་བའི་གཡོག་པོ་ཞིག་ཡིན་པས་ང་
ཁོ་དང་གཉེན་སྒྲིག་ན་ཇི་འདྲའི་ངོ་ཚ་ཞིག་རེད་ཨང་།”
དེ་ནས་མོ་ཡུན་རིང་ཞིག་ལ་ཁ་རོག་གེར་བསྡད་རྗེས་བཤད་རྒྱུར།
“ཧེའེ་ཐི་ཁི་ལཱེ་ཧྥི་ཡིས་ང་ཁོ་ལ་ཇི་འདྲ་ཞིག་དགའ་བ་ནམ་ཡང་རྟོགས
མི་སྲིད། ཨཱའེ་ལན། ཧེའེ་ཐི་ཁི་ལཱེ་ཧྥི་དང་ངེད་གཉིས་མི་གཅིག་ལྟ་བུ་
ཞིག་རེད། ང་ཁོ་ལ་དགའ་བ་ནི་ཁོ་གསར་ཡག་དང་རིག་རྒོད་ཡིན་
པས་མིན་ལ་ཁོ་ང་དང་འདྲ་བར་ཧེན་དྷི་ལཱེ་ལ་སྡང་བས་ཀྱང་མིན། ངེད་
གཉིས་ཀྱི་དགའ་ཕྱོགས་གཅིག་ཡིན་ལ། བསམ་བློའི་ལྟ་བའང་གཅིག་
མཚུངས་རེད། ཁོ་ནམ་ཡང་ངའི་སེམས་ན་ཡོད། ཡིན་ཡང་། ཨཱའེ་ལན།
ང་ཁོ་དང་གཉེན་སྒྲིག་ན་ངོ་ཚ་རེད།”
ཁ་ཐིར་རེན་གྱིས་ཧེའེ་ཐི་ཁི་ལཱེ་ཧྥི་ཡི་མིང་གླེང་དུས་ཨཱའེ་ལན་གྱིས་
ཧེའེ་ཐི་ཁི་ལཱེ་ཧྥི་གྱང་འགྲམ་གྱི་རྐུབ་སྟེགས་ལས་ཡར་ལང་བ་མཐོང་བ་
དང་། མ་གཞི་ཁོས་ཁོ་གཉིས་ཀྱི་ཁ་བརྡ་ཡོད་ཚད་ཐོས་སོང་། ཁོས་སྐད་
ཆ་ཚིག་གཅིག་ཀྱང་མ་བཤད་པར་ཁ་ཕྱིར་འཁོར་ནས་བུད་སོང་། ཨཱའེ་
ལན་གྱིས་ཁོས་ད་ལྟའི་སེམས་པ་ཇི་འདྲ་ཞིག་ཡིན་པ་རྟོགས་ཐུབ།

ལེའུ་བཞི་བ།

འོན་ཀྱང་། ཁ་ཐིར་རེན་གྱིས་ཅི་ཡང་མཐོང་མེད།
“ཡིན་ཡང་། སྲས་མོ་ཁ་ཐིར་རེན། ཁྱོད་ཀྱིས་འདི་ལྟར་བྱས་ནས་
ཧེའེ་ཐི་ཁི་ལཱེ་ཧྥི་ལ་འདང་མི་རྒྱག་གམ།”ཞེས་ཨཱའེ་ལན་གྱིས་བཤད་
རྒྱུར། “ཁྱོད་ཨཱའེ་ཌྷ་གྷིར་ལེན་ཋིན་དང་གཉེན་སྒྲིག་བྱས་ན། ད་ཁོ་
གྲོགས་མེད་ཁེར་རྐྱང་དུ་ལུས་ངེས།”
ཁ་ཐིར་རེན་ཧ་ཅང་ཡ་མཚར་བའི་སྒོ་ནས“ཁོ་གཅིག་པུ།” “འོ།
མིན། གལ་ཏེ་དེ་འདྲ་ཞིག་ཡིན་ན་ངས་ཨཱའེ་བྷཻ་གྷིར་དང་གཉེན་སྒྲིག་
མི་བྱེད། ཨཱའེ་ལན། ཁྱོད་ཀྱིས་འདང་ཞིག་རྒྱོབ་དང་། གལ་ཏེ་ང་ཧེའེ་ཐི་
ཁི་ལཱེ་ཧྥི་དང་གཉེན་སྒྲིག་ན་ངེད་གཉིས་ལ་ཅི་ཡང་མེད་པས། བདེ་སྐྱིད་
ཅིག་དེ་ལས་ཀྱང་ཡོད་མི་སྲིད། ཡིན་ཡང་། ང་ལེན་ཋིན་དང་གཉེན་
སྒྲིག་ན་ངས་ཁོ་ལ་རོགས་རམ་བྱས་ཏེ་ཧེན་དྷི་ལཱེ་ཡི་མནར་གཅོད་ལལས་
ཐར་ཐུབ།”ཟེར།
ཨཱའེ་ལན་གྱིས“སྲས་མོ་ཁ་ཐིར་རེན། ཁྱོད་ཀྱིས་རང་གི་ཁྱོ་ག་ཡི་
སྒོར་མོ་བཀོལ་ནས་ཁྱོད་དགའ་བའི་སྐྱེས་པ་ཞིག་ལ་རོགས་བྱེད་ཟེར་
བ་དེ་ངོ་མ་གླེན་རྟགས་ཁོ་ན་རེད།"ཅེས་སྐད་ཆེན་པོས་བཤད།
"མིན། དེ་ནི་ཆེས་བཟང་བའི་ཐབས་མཆོག་ཅིག་ཡིན།" མོས་
ཤུགས་རིང་ཞིག་འཐེན་ནས་མུ་མཐུད་དུ་བཤད་རྒྱུར། “ངས་ཡོད་ཚད་
ཧེའེ་ཐི་ཁི་ལཱེ་ཧྥི་ཡི་ཆེད་དུ་བསམ་པ་ཡིན།ཁོ་ནི་ངའི་ཡོད་ཚད་ཡིན།”
ཨཱའེ་ལན་གྱིས་བཤད་རྒྱུར། “ཡ། ངས་འདང་མི་ཕོག་མོད། ཡིན་
ཡང་ངས་ཁྱོད་ལ་གསང་རོགས་བྱེད།”སྐབས་དེར། ལྗོའོ་ཟིབ་ཐོན་
སོང་། ཁོང་གཉིས་ཀྱིས་ཀྱང་ཁ་བརྡ་བྱེད་མཚམས་བཞག་ནས་ཁ་ཐིར་
རེན་གྱིས་ཧཱའེར་ཋིན་ལ་ལྟ་སྐྱོང་བྱས་པ་དང་ཨཱའེ་ལན་གྱིས་དགོང་
ཟས་ལས་བཞིན་འདུག ལྗོའོ་ཟིབ་ཀྱིས་"ཧེའེ་ཐི་ཁི་ལཱེ་ཧྥི་གང་དུ་བུད་
སོང"ཞེས་དྲིས་བྱུང་།
‘ཁོ་ཕལ་ཆེར་འབྲུ་ཁང་དུ་ཡོད།"ཅེས་ཨཱའེ་ལན་གྱིས་ལན་བཏབ་
པ་དང་“ང་སོང་ནས་ཁོ་འབོད་ཡོང”ཟེར།
ཨཱའེ་ལན་ཁོ་འབོད་དུ་སོང་ཡང་བཙལ་ནས་མ་རྙེད་པར་ཕྱིར་
ལོག་ནས་ཁ་ཐིར་རེན་ལ་ཁ་རོག་གེར་ཧེའེ་ཐི་ཁི་ལཱེ་ཧྥི་ཡིས་འུ་གཉིས་
ཀྱིས་ཁ་བརྡ་བྱེད་པ་ཐོས་པས་སེམས་མ་སྐྱིད་པར་སྒོར་བུད་སོང་བ་
ཡིན་ཤས་ཆེ། ཁ་ཐིར་རེན་འཚུབ་ཆ་ཆེན་པོ་ལངས་ནས་སྒོར་རྒྱུགས་
ཏེ་ཁོ་འཚོལ་དུ་སོང་། ཁ་ཐིར་རེན་སོང་ནས་ཡུན་རིང་ཞིག་འགོར་སོང་
བས་ལྗོའོ་ཟིབ་དང་ཨཱའེ་ལན་གཉིས་ཀྱིས་སྔོན་ལ་དགོང་ཟས་ཟ་འགོ་
བརྩམས། མོས་ཧེའེ་ཐི་ཁི་ལཱེ་ཧྥི་མ་རྙེད་པར་གཅིག་པུར་ཕྱིར་ཐོན་ཏེ་
ལྗོའོ་ཟིབ་ལ་ཁོ་འཚོལ་དུ་སོང་ཟེར། ལྗོའོ་ཟིབ་འཐད་མ་འཐད་ཀྱི་ངང་
ནས་སྒོར་བུད་སོང་ལ། ཁ་ཐིར་རེན་སེམས་མ་བདེ་བར་ཁྱིམ་དུ་ཡར་
འགྲོ་མར་འགྲོ་བྱེད་ཞོར་དུ་གང་དུ་ཡོད། འོ། ཁོ་གང་དུ་ཡོད་དམ།"ཞེས་
ཆིག་ལབ་བྱས།
ལྗོའོ་ཟིབ་ཀྱིས་ཀྱང་ཁོ་བཙལ་ནས་མ་རྙེད་པར་ཕྱིར་ཡོང་ནས་་ཕྱི་
རུ་ས་རུབ་ནས་ཅི་ཡང་མི་མཐོང་ལ། ཆར་ཡང་འབབ་ལ་ཉེ། ཅུང་མ་
འགོར་བར་ཆར་བབས་ན། ཁོ་ཕྱིར་ཡོང་ངེས”ཞེས་བཤད་རྗེས། ཚང་
མས་ཁོར་བསྒུག་ནས་བསྡད།
ཁ་ཐིར་རེན་སེམས་འཚབ་ནས་མ་བཟོད་པར་ར་སྐོར་སྒོ་ཁ་དང་
ཁང་སྒོ་རུ་ཡར་འགྲོ་མར་འགྲོ་བྱས། དེ་རྗེས་ཕྱི་རོལ་གྱི་ལམ་འགྲམ་དུ་
སོང་ནས་ཁོ་ལ་བསྒུག ཕྱི་རོལ་དུ་འབྲུག་སྒྲ་ལྡིར་ལྡིར་དུ་གྲགས་བཞིན་
ཡོད་པ་དང་། སྲན་མ་ལྟར་ཆེ་བའི་ཆར་རྡོག་ཤག་ཤག་ཏུ་འབབ་བཞིན་
ཡོད་ནའང་མོས་དེར་འཛེམ་དོགས་སྤུ་ཙམ་ཡང་མི་བྱེད་པར་ཧེའེ་ཐི་ཁི་
ལཱེ་ཧྥི་ཡི་མིང་ནས་འབོད་བཞིན་ཁོ་ལ་བསྒུག་ནས་བསྡད། སྐར་མ་ཉི་
ཤུའི་རྗེས་སུ། ཁ་ཐིར་རེན་དྲག་ཆར་ཁྲོད་ནས་ཕྱིར་ཁྱིམ་དུ་ལོག མོའི་
ལུས་ཡོངས་ཆར་བས་སྦངས་ནས་འདར་སིག་སིག་བྱེད་བཞིན་ཡོད།
ཕྱི་ཉིན་ཞོགས་པར། ཁ་ཐིར་རེན་ལ་ཚ་བ་རྒྱས་ནས་ནད་ལྕི་མོ་
ཞིག་ཕོག་ཡོད། སྨན་པས་ཨཱའེ་ལན་ལ་ཕྱིས་སུ་དོན་ཅི་བྱུང་ཡང་ཁ་
ཐིར་རེན་ལ་ཁོང་ཁྲོ་སློང་མི་ཉན་དེ་མ་གཏོགས་ནད་གཞི་སྔར་ལས་ཇེ་
སྡུག་དུ་འགྲོ་ངེས་ཞེས་གདམས། ཨཱའེ་བྷཻ་གྷིར་གྱི་ཨ་མ་གཟའ་འཁོར་
རེར་མོར་བལྟ་རུ་ཡོང་བ་དང་། ཁ་ཐིར་རེན་གྱི་ནད་ཇེ་ཡང་དུ་སོང་རྗེས་
མོ་འཇོལ་མོའི་ཞིང་གྲོང་དུ་ཁྲིད་ནས་བདག་སྐྱོང་བྱས། དེ་ནས་ཅུང་མ་
འགོར་བར། ཨཱའེ་བྷཻ་གྷིར་གྱི་ཕ་མ་ལ་ཆམ་ནད་ཅིག་ཕོག་ནས་ཚེ་ལས་
འདས་སོང་།
ཁ་ཐིར་རེན་ཕྱིར་འ་འུར་རི་གྲོང་དུ་ལོག གལ་ཏེ་མོས་ཧེན་དྷི་ལཱེ་
ལ་ཆང་གཅོད་དགོས་ཞེས་མ་སྐུལ་ན་ཧེན་དྷི་ལཱེ་ཡིས་མོས་ཅི་བསམ་
དང་བསྟུན་པར་བྱེད། ཧེན་དྷི་ལཱེ་ཡིས་མོ་ཨཱའེ་བྷཻ་གྷིར་དང་གཉེན་
བསྒྲིགས་ཏེ་ཁྱིམ་རྒྱུད་འདིར་གཟི་བརྗིད་ཅིག་སྣོན་དགོས་བསམ་ཡོད།
ཨཱའེ་ལན་ཡ་མཚར་ས་ཞིག་ཡོད་པ་ནི་ཁ་ཐིར་རེན་གྱིས་ཀྱང་ཧེའེ་ཐི་
ཁི་ལཱེ་ཧྥི་མི་གླེང་བ་དང༌། ཧེའེ་ཐི་ཁི་ལཱེ་ཧྥི་ཡང་ཕྱིར་མ་ཡོང་།
ཨཱའེ་ཌྷ་གྷིར་ལེན་ཋིན་སྔར་བཞིན་ཁ་ཐིར་རེན་ལ་དགའ་བ་
དང་། ཁོའི་ཕ་མ་ཚེ་ལས་འདས་ནས་ལོ་ངོ་གསུམ་འགོར་རྗེས་ཁ་ཐིར་
རེན་དང་གཉེན་སྒྲིག་བྱས། ཉིན་དེར། ཁོ་ཧ་ཅང་དགའ་ནས་ཨཱའེ་ལན་
ལ་ཁ་ཐིར་རེན་དང་མཉམ་དུ་འཇོལ་མོའི་ཞིང་གྲོང་ལ་འགྲོ་ཟེར། ཨཱའེ་
ལན་འགྲོ་མི་འདོད་མོད། ཁ་ཐིར་རེན་གྱིས་གནས་ཚུལ་དེ་ཧེན་ངྷི་ལཱེར་
བཤད་པས། ཧེན་དྷི་ལཱེས་བཀའ་ཕབ་ནས་མོ་ཡང་ཁོ་ཚོ་དང་མཉམ་
དུ་འགྲོ་དགོས་ཕྱིས་སུ་རི་གྲོང་འདིར་བུད་མེད་ཡོད་མི་ཆོག་ཟེར་བས་
ཨཱའེ་ལན་ཡང་ཁ་ཐིར་རེན་དང་མཉམ་དུ་འཇོལ་མོའི་ཞིང་གྲོང་ལ་མི་
འགྲོ་ཀ་མེད་བྱུང་། སྐབས་དེར་ཁོ་ཚོའི་འཚོ་བ་ཧ་ཅང་སྐྱིད། ལན་རེར་
ཁ་ཐིར་རེན་སེམས་མ་སྐྱིད་པར་ཁ་རོག་གེར་འདུག་མོད། ཁ་ཐིར་རེན་
དང་ཨཱའེ་བྷཻ་གྷིར་གཉིས་སྔར་བཞིན་འགྲིག་ཅིང་མཐུན།
ཡིན་ཡང་། ཉིན་ཞིག་ལ། ཨཱའེ་ལན་མེ་ཏོག་ལྡུམ་རའི་ནང་དུ་སྐྱེས་
པ་ཞིག་དང་འཕྲད།......

ལེའུ་ལྔ་བ།

ཟླ་དགུ་བའི་ཉིན་ཞིག་གི་ས་སྲོས་སུ། ཨཱའེ་ལན་གྱིས་མེ་ཏོག་ལྡུམ་
རའི་ནང་ཀུ་ཤུ་འགའ་བཏོགས་ནས་ཕྱིར་ལོག་དུས། དུང་མདོག་གི་ཟླ་
བ་ཡུན་གྱིས་ཤར་ནས་དཀར་ལམ་མེར་སོང་བ་ན་མེ་ཏོག་ལྡུམ་རའི་
ཁོར་ཡུག་ཀུན་ཧ་ཅང་མཛེས་པས། མོས་དུང་མདོག་གི་ཟླ་བར་ཅེར
ནས་རེ་ཞིག་འགོར་བ་ན། གློ་བུར་དུ། མོའི་རྒྱབ་ཏུ་མི་ཞིག་གི་འབོད་
སྒྲ་ཐོས་ཡོང་། “ཨཱའེ་ལན། མཚན་བདེ་ལེགས།”ཞེས་སྐྱེས་པ་ཞིག་གིས་
སྐད་དམའ་མོས་བཤད།
མོ་སྐྲག་སྣང་ཞིག་སྐྱེ་བཞིན་ཡུན་གྱིས་ཁ་ཕྱིར་འཁོར་བ་ན་སྐྱེས་
པ་ཞིག་མཐོང་བ་དང་། ཁོས་ལྭ་བ་སྤུས་ལེགས་གྲལ་དག་ཅིག་གྱོན་
ཡོད་ལ། ངོ་མདོག་དང་སྐྲ་མདོག་ཚང་མ་ནག་པོ་ཡིན། མོ་ཡ་མཚར་
ནས་མི་དེར་ཅེར་ནས་བསྡད་པ་ན། མི་དེས“ངས་འདི་ནས་ཁྱོད་ལ་དུས་
ཚོད་ཕྱེད་ཀ་ཙམ་ལ་བསྒུགས་ཟིན་ཅེས་བཤད་པ་དང་མུ་མཐུད་དུ་ཅི་
རེད།ཁྱོད་ཀྱིས་ང་ངོ་མི་ཤེས་སམ། ཨཱའེ་ལན།"ཞེས་དྲིས་བྱུང་།
མོས་ཁ་རོག་གེར་མི་དེར་ཞིབ་ཏུ་བལྟས་པ་ན། ཁོའི་ངོ་གདོང་
ནག་ཅིང་བྱད་གཟུགས་ལེགས་ལ་མིག་ཟུང་ལས་ཁོང་ཁྲོའི་མེ་ལྕེ་
འབར་བཞིན་ཡོད།མོས་ཁོའི་ཆ་ཡོད་ཀྱི་མིག་ཟུང་དེ་ཡིད་ལ་ཤར་བྱུང་།
ཨཱའེ་ལན་གྱིས་“ཧེའེ་ཐི་ཁི་ལཱེ་ཧྥི།ངོ་མ་ཁྱོད་ཡིན་ནམ།”ཞེས་སྐད་དམའ་
མོས་དྲིས་བྱུང་།
“ཡིན།—ང་ཡིན།"ཁོས་མིག་གིས་ཁང་བའི་སྒེའུ་ཁུང་ལ་བལྟ་
ཞོར“མོ་ཡུལ་དུ་ཡོད་དམ།”ཞེས་བྲེལ་འཚུབ་ངང་དྲིས། ཁོའི་ནག་ཅིང་
རྣོ་བའི་མིག་ཟུང་གིས་ཨཱའེ་ལན་ལ་ཅེར་ནས་“མོ་གང་དུ་ཡོད། ཨཱའེ་
ལན། ལྡེམ་མིར་ཁཱོན་ནས་ཡོང་བའི་མི་ཞིག་གིས་མོ་འཚོལ་བཞིན་
འདུད་ཅེས་ཁྱོད་སོང་ནས་མོ་ལ་ཤོད།"ཟེར།
“ཧེའེ་ཐི་ཁི་ལཱེ་ཧྥི། མིན།”ཞེས་ཨཱའེ་ལན་གྱིས་མུ་མཐུད་དུ་“འདི་
ལྟར་བྱས་ན་མོ་ལ་ཤུགས་རྐྱེན་ག་ཙམ་ཐེབས་པ་མི་ཤེས། མོ་ལ་ལྟ་ཚུལ་
ཇི་འདྲ་ཞིག་ཡོད་པའང་མི་ཤེས།”ཟེར།
ཧེའེ་ཐི་ཁི་ལཱེ་ཧྥི་ཡིས་མྱུར་དུ་དེར་ཁ་ཡ་མ་བྱེད” “སོང་། ཁྱོད་སོང་
ནས་མོ་ལ་ཤོད། ཁྱོད་མ་སོང་ན་ང་སྡུག་བསྔལ་གྱི་མུན་ནག་ལས་ཐར་
ཐབས་མེད་་ཟེར།
དེ་བས་ཨཱའེ་ལན་མི་འགྲོ་ཀ་མེད་བྱུང་སྟེ་ཁྱིམ་དུ་འཛུལ་ནས་སྣེ་
ལེན་ཁང་དུ་སླེབས་དུས། མོས་ཨཱའེ་ཌྷ་གྷིར་དང་ཁ་ཐིར་རེན་གཉིས་
སྒེའུ་ཁུང་གི་གམ་དུ་བསྡད་ནས་ཟླ་འོད་འོག་གི་མཛེས་སྡུག་གི་སྐྱེད་
ཚལ་ལ་རོལ་བཞིན་ཡོད་པ་མཐོང་བ་ན། ཁོ་གཉིས་ལ་བར་ཆད་བྱེད་
མི་འདོད་མོད། ཡིན་ཡང་། ད་ནི་བར་ཆད་མི་བྱེད་ཀ་མེད་བྱུང་།
“ལེན་ཋིན་ལྕམ་མོ། ལྗེམ་མིར་ཋོན་ནས་ཡོང་བའི་མི་ཞིག་གིས
ཁྱོད་བཙལ་བཞིན་ཡོད།”ཅེས་ཨཱའེ་ལན་གྱིས་དོགས་མི་བདེ་བའི་ངང་
ནས་བཤད།
“ཁོས་ང་བཙལ་ནས་ཅི་བྱེད།” ཁ་ཐིར་རེན་གྱིས་དྲིས་བྱུང་།
“ངས་མི་ཤེས། ལྕམ་མོ།"ཞེས་ཨཱའེ་ལན་གྱིས་ལན་བཏབ།
ཁ་ཐིར་རེན་གྱིས་“ ཡ། ད་སྒེའུ་ཡོལ་འཐེན་དང་། ཨཱའེ་ལན།” “ང་
ཚོར་ཇ་ཞིག་ཁྱེར་ཤོག་དང་ང་མྱུར་དུ་ཕྱིར་ཡོང་།"ཞེས་བཤད་རྗེས་མོ་
སྒོར་བུད་སོང་།
“ཁོ་སུ་རེད། ཨཱའེ་ལན།"ཞེས་ཨཱའེ་བྷཻ་གྷིར་གྱིས་དྲིས་བྱུང་།
ཨཱའེ་ལན་གྱིས་གསང་མ་འདོད་པར“ཧེའེ་ཐི་ཁི་ལཱེ་ཧྥི་རེད། སྐུ་
ཞབས།”“ཁྱོད་ཀྱིས་ཁོ་བརྗེད་ཡོད་དམ།ཁོ་ཕྱིར་ཐོན་པ་རེད་ཟེར།
ལོ་ན་གཞོན་པའི་སྐུ་ཞབས་ལེན་ཋིན་ཧ་ལས་པའི་ངང་ནས་ཅི་
ཟེར།ཁོ་འདིར་ཐོན་ནམ།”ཟེར།
ཁོ་མྱུར་དུ་ཡར་ལངས་ནས་སྒེའུ་ཁུང་གི་གམ་དུ་ཕྱིན་པ་དང་།སྒེའུ་
ཁུང་གི་སྒོ་ཕྱེ་ནས་མགོ་ཕྱིར་བུད་དེ་བྲེལ་འཚུབ་ངང“སྙིང་ཉེ་མ། ཕྱི་རོལ་
འཁྱགས་པས་མི་དེ་ཁྲིད་ནས་ནང་དུ་ཤོག"ཟེར།
ཅུང་མ་འགོར་བར། ཁ་ཐིར་རེན་བྲེལ་སྟབས་ཀྱིས་ཐོག་ཁང་དུ་
རྒྱུགས་ཡོང་སྟེ་འཚབ་འཚུབ་ངང“ ཨཱའེ་ཌྷ་གྷིར། སྙིང་ཉེ། ཧེའེ་ཐི་ཁི་ལཱེ་
ཧྥི་ཕྱིར་སླེབས་བྱུང་།”ཞེས་ཁོའི་སྐེ་ལ་འཐམ་ནས་སྐད་བརྒྱབ་བྱུང༌།
ཨཱའེ་བྷཻ་གྷིར་ཡིས་ཆོག་གི ཆོག་གི” “ངས་བལྟས་ན་ཁོ་དེ་འདྲ་
ངར་བ་ཞིག་མ་རེད་ཟེར།
མོས་བཤད་རྒྱུར་ཨཱའེ་ཏྟེ་གྷིར། ཁྱོད་ཁོ་ལ་མི་དགའ་བ་ངས་ཤེས་
ཡོད།”“ཡིན་ཡང་། ངའི་ཆེད་དུ།ཁོ་གྲོགས་པོ་ཞིག་ཏུ་བརྩི་རོགས། ངས་
ཁོ་ཁྱིམ་དུ་ཁྲིད་ཡོང་ཆོག་གམ།”
ཁོས་མོ་ལ་བལྟས་ནས་་འདིར་ཟེར་བ་ཡིན་ནམ”ཞེས་དྲིས།
མོས“དེ་ལོས་ཡིན།” “དེ་མ་གཏོགས་གང་དུ་འགྲོ་་ཟེར།
མོ་མྱུར་དུ་ཁོ་འབོད་དུ་རྒྱུགས་རྩིས་བྱས་ཀྱང་ཨཱའེ་བྷཻ་གྷིར་གྱིས་མོ་
བཀག་པ་དང་། ཨཱའེ་ལན་ལ་བཤད་རྒྱུར། "ཨཱའེ་ལན། ཁྱོད་སོང་ནས་
ཁོ་ཁྱིམ་དུ་ཁྲིད་ཤོག ཡིན་ཡང་། སྙིང་ཉེ་བའི་ཁ་ཐིར་རེན།ཁོ་ནི་གཡོག་
པོ་དབུལ་བོ་ཞིག་ཡིན་པ་མ་བརྗེད།
དེ་ནས་ཨཱའེ་ལན་གྱིས་ཧེའེ་ཐི་ཁི་ལཱེ་ཧྥི་ཁྲིད་ནས་ཁྱིམ་དུ་ཐོན་
དུས། ཁ་ཐིར་རེན་གྱིས་ཁོའི་ལག་པ་ནས་བཟུང་སྟེ་ཨཱའེ་ཌྷ་གྷིར་གྱི་
གམ་དུ་སོང་ནས། མོས་ཁྱོ་གའི་ལག་པ་ཧེའེ་ཐི་ཁི་ལཱེ་ཧྥི་ཡི་ལག་པའི་
ནང་བཞག
ད་ནི་ཨཱའེ་ལན་གྱིས་ཧེའེ་ཐི་ཁི་ལཱེ་ཧྥི་གསལ་བོར་མཐོང་སོང་། ཁོ་
ལ་དེ་འདྲའི་གནམ་ས་ལྟ་བུའི་འགྱུར་ལྡོག་ཅིག་བྱུང་བ་ནི་མོའི་བསམ་
ཡུལ་ལས་འདས་པ་ཞིག་རེད།ཕར་བལྟས་ཚོད་ཀྱིས་ཧེའེ་ཐི་ཁི་ལཱེ་ཧྥི་ནི་
གཟུགས་རིང་ཞིང་མཁས་མཛངས་ལྡན་པའི་སྐྱེས་པ་དར་མ་ཞིག་ཡིན་
ལ་འོན་ཀྱང་ཨཱའེ་ཌྷ་གྷིར་ནི་ན་གཞོན་བསམ་མེད་ཅིག་དང་འདྲ། ཧེའེ་
ཐི་ཁི་ལཱེ་ཧྥི་ཡི་འགྲོ་ལུགས་འདུག་སྟངས་ནི་སྐུ་དྲག་ཅིག་དང་འདྲ་མོད།
ཡིན་ཡང་། ཨཱའེ་ལན་གྱིས་ཁོའི་མིག་མདངས་ནི་གཏུམ་དྲག་གིས་
ཁེངས་འདུག་པ་ཚོར།
ཨཱའེ་བྷཻ་གྷིར་གྱིས་རང་ཉིད་ཀྱི་ཆུང་མ་དགའ་བའི་མི་དེར་ཅི་བཤད་
དགོས་པ་མ་ཤེས་པར་ཡུན་རིང་བསྡད་མཐར། “བཞུགས་དང་། སྐུ་
ཞབས། ཁྱོད་རང་ཕེབས་པར་ངའི་ཆུང་མ་ཧ་ཅང་དགའ་ཡོད་པས། ང་
ཡང་དགའ་ཡོད།"ཟེར།
“ང་ཡང་ཧ་ཅང་དགའ་ཡོད།”ཅེས་ཧེའེ་ཐི་ཁི་ལཱེ་ཧྥི་ཡིས་ངག་
འཇམ་པོས་བཤད།
ཁ་ཐིར་རེན་ཁོའི་ཁ་གཏད་དུ་ཡོད་ལ། མོ་རང་དབང་མེད་པར་ཁོ་
ལ་ཅེར་ནས་བསྡད། མོ་གློ་བུར་དུ་ཡར་ལངས་ནས་ཧེའེ་ཐི་ཁི་ལཱེ་ཧྥི་ཡི་
ལག་པར་འཐམ་པ་ན་ཨཱའེ་ལན་གྱིས་ཨཱའེ་ཏྟེ་གྷིར་གྱི་ངོ་མདོག་འགྱུར་
པ་མཐོང་བྱུང་།“ ཧེའེ་ཐི་ཁི་ལཱེ་ཧྥི། འདི་རྨི་ལམ་ཡིན་ནམ་མངོན་སུམ་
ཡིན། ལོ་ངོ་འདི་འདྲ་མང་བོ་ཞིག་ལ་ཁྱོད་ང་དང་ཁ་བྲལ་སྲོལ་ཡོད་
དམ།ཁྱོད་ཀྱིས་ང་དྲན་ཨེ་མྱོང་།”ཞེས་ཁ་ཐིར་རེན་གྱིས་དྲིས་བྱུང་།
ཧེའེ་ཐི་ཁི་ལཱེ་ཧྥི་ཡིས“ངས་དུས་ཚོད་སྐར་ཆ་ཙམ་ལའང་ཁྱོད་
བརྗེད་མ་མྱོང་།”ཞེས་ལན་བཏབ་པ་དང་། ཁོས་མུ་མཐུད་དུ་་ཁྱོད་
གཉེན་བསྒྲིགས་པ་ངས་ཉིན་འགའི་སྔོན་ལ་ད་གཟོད་ཐོས་པ་ཡིན། ལོ་
འདི་དག་ལ་ངས་སྡུག་གང་མང་ཞིག་མྱངས་མོད། ཡིན་ཡང་། ཡོད་
ཚད་ཁྱོད་ཀྱི་ཆེད་དུ་ཡིན། ཁ་ཐིར་རེན།”ཟེར་བ་ན།
“ཁ་ཐིར་རེན།” “འདིར་ཤོག ཇ་འཁྱགས་སོང་།”ཞེས་ཨཱའེ་བྷཻ་གྷིར་
གྱིས་ངར་སྐད་དང་བཅས་བཤད།
དུས་ཚོད་གཅིག་མ་འགོར་བར་ཧེའེ་ཐི་ཁི་ལཱེ་ཧྥི་ཕྱིར་ལོག་པ་དང་།
ཁོ་འགྲོ་ཁར་ཨཱའེ་ལན་གྱིས་ཁོ་ལྡེམ་མིར་ཋོན་དུ་འགྲོ་རྒྱུ་ཡིན་མིན་དྲིས་
བྱུང༌།
“མིན།ང་འ་འུར་རི་གྲོང་དུ་འགྲོ་རྒྱུ་ཡིན།”ཞེས་ཁོས་ལན་བཏབ་པ་
དང་། ཁོས“དེ་རིང་སྔ་དྲོར་ང་འ་འུར་རི་གྲོང་དུ་བལྟ་རུ་འགྲོ་དུས་ཧེན་དྷི་
ལཱེ་ཡིས་ཁོ་དེར་གདན་ཞུ་བྱས་སོང་།"ཟེར།
དོན་དེ་ནི་ཨཱའེ་ལན་གྱི་བསམ་ཡུལ་ལས་འདས་པ་ཞིག་རེད།ཧེན
དྷི་ལཱིས་ཅིའི་ཕྱིར་ཧེའེ་ཐི་ཁི་ལཱེ་ཧྥི་ཁོ་དང་མཉམ་དུ་སྡོད་ཟེར་བ་ཡིན།ཁོ་
ཚོའི་བར་དུ་ཞེ་འཁོན་ཡོད་པ་དང་། ཨཱའེ་ལན་གྱིས་ཧེའེ་ཐི་ཁི་ལཱེ་ཧྥི་
ཡིས་སྔོན་ཆད་ཁོ་ལ་འཁོན་ལན་སློག་ངེས་ཞེས་མནའ་བསྐྱལ་ནས་
དམ་བཅས་པ་དྲན་བྱུང་།
མོའི་ཚོར་བ་ཞིག་ལ། གལ་ཏེ་ཁོ་འ་འུར་རི་གྲོང་དང་ཁ་བྲལ་ན་མི་
སུ་ལ་མཚོན་ནའང་དོན་བཟང་ཞིག་ཡིན།

ལེའུ་དྲུག་པ།

ཧེའེ་ཐི་ཁི་ལཱེ་ཧྥི་དུས་རྒྱུན་འཇོལ་མོའི་ཞིང་གྲོང་དུ་འགྲོ་མི་འདོད
ལ༑ རྒྱུ་མཚན་ནི་ཨཱའེ་ཌྷ་གྷིར་གྱིས་ཁོ་ལ་བསུ་བ་མི་བྱེད་པ་ཤེས་ཡོད།
ཡིན་ཡང་། ཡུན་རིང་མ་འགོར་བར་ཨཱའེ་བྷཻ་གྷིར་གྱིས་མི་ཞིག་གིས་
ཧེའེ་ཐི་ཁི་ལཱེ་ཧྥི་ཡོང་བར་རེ་སྒུག་བྱེད་བཞིན་ཡོད་པ་ཤེས། མོ་ནི་ལོ་
བཅོ་བརྒྱད་ལ་སོན་པའི་མཛེས་སྡུག་ཡིད་འོང་གི་གཞོན་ནུ་མ་ཨཱའེ་བྷཻ་
གྷིར་གྱི་སྲིང་མོ་ཨེ་ཟ་བྷཱའེ་ལ་ཡིན།
ཉིན་ཞིག་ལ། ཨེ་ཟ་བྷཱའེ་ལ་གློ་བུར་དུ་སྐད་ཆེན་པོས་ངུས་པ་ན།
ཁ་ཐིར་རེན་གྱིས་མོ་ལ་ཅི་བྱུང་དྲིས། ཨེ་ཟ་བྷཱའེ་ལ་ཡིས་མོ་རང་ཧེའེ་ཐི་
ཁི་ལཱེ་ཧྥི་ལ་དགའ་སོང་ཟེར་བ་ན་ཁ་ཐིར་རེན་ཧ་ཅང་ཡ་མཚར་སྐྱེས།
མོས“ འོ། ཨེ་ཟ་བྷཱའེ་ལ།ཁྱོད་ཁོ་ལ་ཆ་རྒྱུས་ཅི་ཡང་མེད། ཡིན་ཡང་།
ང་ཁོ་ལ་ཆ་རྒྱུས་ཡོད། ད་དུང་ཨཱའེ་ལན་ཡང་ཁོ་ལ་ཆ་རྒྱུས་ཡོད། ཁོ་མི་
ཡ་མཚར་ཞིག་ཡིན། ཁོ་ལེན་ཋིན་ཚང་གི་མི་ཞིག་ལ་དགའ་བའི་དཔེ་
མེད།ཡིན་ཡང་།རྒྱུ་ནོར་གྱི་ཆེད་དུ་ཁོས་ཐེ་ཚོམ་སྤུ་ཙམ་མེད་པར་ཁྱོད་
དང་གཉེན་སྒྲིག་བྱེད་སྲིད། ང་ཁོའི་གྲོགས་པོ་ཡིན། ཁོ་ངོ་ཤེས་ནས་ལོ་
གང་མང་ཞིག་འགོར་ཡོད།ཁོ་ལ་ཁ་ཡ་མ་བྱེད"ཟེར།
ཨེ་ཟ་བྷཱའེ་ལ་ཁོང་ཁྲོ་ལངས་ཏེ་མོ་ལ་ཅེར་ནས་་ཁྱོད་ཀྱི་གྲོགས་པོ་
ཟེར་བ་ཡིན་ན།"“འོ། ང་ཁོ་ལྟ་བུ་ལ་དགའ།ཁྱོད་དགྲ་བོ་ཉི་ཤུ་ལས་ཀྱང་
བཟང་བ་ཞིག་རེད། ཁོ་ནི་མི་བཟང་ཞིག་རེད། ད་དུང་འཇོན་ཐང་ལྡན་
པའི་མི་ཞིག་རེད། ང་ཁོ་ལ་ཆ་རྒྱུས་ཡོད། ཁ་ཐིར་རེན་ལེན་ཋིན། ཁྱོད་
ཀྱིས་མི་བཤད་དགུ་བཤད་མ་བྱེད་ཟེར།
ཁ་ཐིར་རེན་གྱིས་མོ་ལ་འགྲམ་ལྕག་ཅིག་གཞུ་བསམ་མོད།མཐར་
མགོ་བོ་གཡུགས་གཡུགས་ཤིག་བྱས་ཏེ“གང་ལྟར་ངས་ཁྱོད་ལ་དྲན་
སྐུལ་བྱས་ཟིན། ཨེ་ཟ་བྷཱའེ་ལ།“ “ཁྱོད་ཀྱིས་རང་ཉིད་ཁོ་ལ་ཆ་རྒྱུས་ཡོད་
པར་སྙམ། ནམ་ཞིག་ཁྱོད་འགྱོད་པ་སྐྱེས་ངེས། ཕྱིས་སུ་ད་ངས་ཁྱོད་ལ་
རོགས་མི་བྱེད།”ཟེར་ནས་སྒོར་བུད་སོང་།
ཨེ་ཟ་བྷཱའེ་ལས་ངུ་ཤུམ་བྱེད་ཞོར་་འདི་ངོ་མ་མ་རེད། ཨཱའེ་ལན།”
“ང་ཁོ་ལ་ཧ་ཅང་དགའ་ཀི"ཟེར།
ཨཱའེ་ལན་གྱིས་གཟབ་ནན་ངང་་སྲས་མོ་ཨེ་ཟ་བྷཱའེ་ལ། ལན་ཏྟིན་
ལྕམ་མོས་བཤད་པ་བདེན།“ “མོ་ཁོར་ཆ་རྒྱུས་ཡོད། ཁོ་ཁྱེད་དང་མི་
འཚམ་ཀི ཁྱོད་ཁོར་ཆ་རྒྱུས་ཅུང་ཙམ་ཡང་མེད། ད་ལྟ་ཁོ་ཅིའི་ཕྱིར་
འ་འུར་རི་གྲོང་དུ་སོང་ནས་ཁོ་དང་ཞེ་འཁོན་ཟབ་པའི་ཧེན་དྷི་ལཱེ་དང་
མཉམ་དུ་འདུག་པ་ཡིན། ཁོ་དང་ཧེན་དྷི་ལཱེ་ཡིས་ནམ་རྒྱུན་ཆང་བག་
མེད་དུ་འཐུང་ནས་ཤོ་རྒྱག་པ་དང་ཧེན་དྷི་ལཱེས་རྒྱུན་དུ་ཁོ་ལས་སྒོར་མོ་
བསྐྱི་བ་རེད། ཁྱོད་ལ་ཁོ་ལྟ་བུའི་ཁྱོ་ག་ཞིག་དགོས་སམ། ཁྱོད་ཀྱིས་ད་
དུང་ཧ་མི་གོའམ། གཅེས་ཕྲུག་མ”ཞེས་དྲིས་བྱུང་།
ཨེ་ཟ་བྷཱའེ་ལ་ཡིས་སྐད་ཆེན་པོས་་འོ། ཨཱའེ་ལན། ཁྱོད་ཀྱང་ཁ་
ཐིར་རེན་ལྟ་བུའི་ངན་པ་ཞིག་རེད།” “ཁྱེད་གཉིས་ཀྱི་སྐད་ཆར་ང་ཡིད་
མི་ཆེས།"ཟེར་ནས་སྒོར་བུད་སོང་།
ཕྱི་ཉིན་དོན་དག་མང་བོ་ཞིག་བྱུང་སོང་།
ཨཱའེ་ཌྷ་གྷིར་གྲོང་རྡལ་དུ་དོན་དག་ཅིག་བསྒྲུབ་ཏུ་ཕྱིན་སོང་། ཧེའེ་
ཐི་ཁི་ལཱེ་ཧྥི་ཡིས་དོན་དེ་ཐོས་རྗེས་འཇོལ་མོའི་ཞིང་གྲོང་དུ་ཡོང་བ་ན།
ཁ་ཐིར་རེན་དང་ཨེ་ཟ་བྷཱའེ་ལ་གཉིས་གྲགས་འགུལ་ཅི་ཡང་མེད་པར་
དཔེ་ཁང་དུ་བསྡད་ཡོད། གློ་བུར་དུ། སྒོ་ཕྱེ་བྱུང་། ཧེའེ་ཐི་ཁི་ལཱེ་ཧྥི་ཁྱིམ་
དུ་འཛུལ་ཡོང་། ཁོ་མཐོང་མ་ཐག་ཏུ་ཁ་ཐིར་རེན་དགོད་ཞོར་དུ་བཤད་
རྒྱུར། “ཧེའེ་ཐི་ཁི་ལཱེ་ཧྥི། ནང་དུ་ཤོག” “ངས་ཁྱོད་ལ་ང་ལས་ཀྱང་ཁྱོད་
ལ་དགའ་བཞིན་པའི་མི་ཞིག་ངོ་སྤྲོད་བྱེད། ངའི་སྙིད་མོ་ཁྱོད་ལ་དགའ་
ནས་ཅི་བྱེད་དགོས་པའང་མི་ཤེས་པར་གྱུར་ཡོད།”
ཨེ་ཟ་བྷཱའེ་ལ་ངོ་མདོག་འགྱུར་ནས་སྒོར་རྒྱུགས་སོང་། མོ་སོང་
རྗེས། ཧེའེ་ཐི་ཁི་ལཱེ་ཧྥི་ཡིས་ཁ་ཐིར་རེན་ལ་བཤད་རྒྱུར། “ཁ་ཐིར་རེན།
ཁྱོད་ཀྱིས་དེ་ལྟར་བྱེད་དོན་ཅི།ངོ་མ་ཡིན་ནམ།”ཟེར།
ཁ་ཐིར་རེན་གྱིས་བཤད་རྒྱུར། “ངས་བཤད་པ་ངོ་མ་ཡིན།” “མོ་
ཁྱོད་དང་གཉེན་སྒྲིག་བྱེད་འདོད་ཡོད།”
ཁོས“ཧུ། ང་ཅིའི་ཕྱིར་མོ་ལྟ་བུའི་བྱིས་པ་ཀླད་ལོག་ཅིག་དང་གཉེན་
སྒྲིག་བྱེད་དགོས་པ་ཡིན་ནམ།”ཟེར་ནས་བརྩེ་བ་ཟབ་མོས་མོ་ལ་ཅེར་
ནས་བསྡད་པ་ན་མོའི་ངོ་མདོག་དམར་པོར་གྱུར་སོང་
གློ་བུར་དུ། ཧེའེ་ཐི་ཁི་ལཱེ་ཧྥི་ཡི་གདོང་གི་ཉམས་དེ་འགྱུར་
ནས་་ནམ་ཞིག་ལ་འདི་ཚང་གི་རྒྱུ་ཡི་ཕྱེད་ཀ་མོའི་ཡིན་ནམ།"ཞེས་སྐད་
དམའ་མོས་ཁེར་བཤད་བྱེད་བཞིན་མིག་ཟུང་དུ་ཡ་མཚར་གྱི་མདངས་
ཤིག་མངོན།
ཧེའེ་ཐི་ཁི་ལཱེ་ཧྥི་ཡང་བསྐྱར་འཇོལ་མོའི་ཞིང་གྲོང་དུ་ཡོང་དུས།
ཨེ་ཟ་བྷཱའེ་ལ་མེ་ཏོག་ལྡུམ་རའི་ནང་དུ་བསྡད་ཡོད། ཧེའེ་ཐི་ཁི་ལཱེ་ཧྥི་
ཡིས་ཨེ་ཟ་བྷཱའེ་ལ་མཐོང་རྗེས་མྱུར་དུ་མཐའ་འཁོར་དུ་མི་ཡོད་མེད་ལ་
བལྟས། སྐབས་དེར་ཨཱའེ་ལན་གྱིས་ཇ་ཁང་གི་སྒེའུ་ཁུང་ལས་ཁོ་མཐོང་
ཡང་མ་མཐོང་ཁུལ་བྱས་ནས་བསྡད། ཧེའེ་ཐི་ཁི་ལཱེ་ཧྥི་ཨེ་ཟ་བྷཱའེ་ལ་
ཡི་གམ་དུ་སོང་ནས་ཅི་ཞིག་བཤད་བཞིན་ཡོད་ལ་ཨེ་ཟ་བྷཱའེ་ལ་ཁ་
ཕར་འཁོར་བ་ན་ཁོས་རང་གི་ལག་པ་མོའི་དཔུང་བའི་སྟེང་བཞག་སྟེ་
ཡང་བསྐྱར་མཐའ་འཁོར་དུ་མི་ཡོད་མེད་ལ་བལྟས་རྗེས་ཅི་ཞིག་བཤད་
བཞིན་མོ་ལ་དམ་དུ་འཐམ་པ་དག་ཨཱའེ་ལན་གྱིས་མཐོང་བས་མོས་
མཐོང་ཚུལ་མཐའ་དག་ཨཱའེ་བྷཻ་གྷིར་ལ་བཤད།
ཨཱའེ་ཌྷ་གྷིར་གྱིས་“་ཁོས་དེ་ལྟར་བྱས་མི་ཆོག" “ངའི་ཆུང་མས་
ཁོ་གྲོགས་པོར་བརྩི་ན། ངས་ཀྱང་ཁོར་ཁ་ཡ་མི་བྱེད་ཐབས་མེད་རེད།
ཡིན་ཡང་། ཁོས་ད་དུང་ཨེ་ཟ་བྷཱའེ་ལའི་སྟེང་འདི་ལྟར་ཧམ་སེམས་
བཅང་བས་ད་ནི་ངས་མུ་མཐུད་དུ་ཁོར་བཟོད་སྒོམ་བྱ་ཐབས་བྲལ།
མི་བོས་ཤོག ཨཱའེ་ལན། ད་ཁོ་དམྱལ་བར་འགྲོ་རན་སོང་།”ཞེས་འུར་
རྒྱག་ཞོར་ཐོག་ཁང་ལས་མར་བབས་ཏེ་གཡོག་པོ་ཚོར་ར་སྐོར་ནང་
དུ་སྒུགས་ཞེས་བཀའ་བསྒོས་རྗེས་ཁ་ཕྱིར་འཁོར་ནས་ཇ་ཁང་དུ་འགྲོ་
དུས། ཧེའེ་ཐི་ཁི་ལཱེ་ཧྥི་སྒེའུ་ཁུང་གི་གམ་དུ་ལངས་འདུག་པ་མཐོང་བ་
དང་། ཁ་ཐིར་རེན་གྱིས་ཁོ་ལ་ཁ་བརྡ་བྱེད་བཞིན་ཡོད། ཁ་ཐིར་རེན་
གྱིས་མོའི་ཁྱོ་ག་མཐོང་མ་ཐག་ཁ་བརྡ་བྱེད་མཚམས་བཞག་སྟེ་“ཁྱོད་
ཀྱིས་སྒོ་ཁར་ལྐོག་ཉན་བྱས་པ་ཡིན་ནམ། ཨཱའེ་ཌྷ་གྷིར།"ཞེས་དྲིས་པ་
ན༑ཧེའེ་ཐི་ཁི་ལཱེ་ཧྥི་གད་མོ་ཆེན་པོ་ཤོར་སོང་།
ཨཱའེ་ཌྷ་གྷིར་གྱིས་ངག་འཇམ་པོས་བཤད་རྒྱུར།“སྐུ་ཞབས།” “ངས་
ཁྱོད་འདིར་ཡོང་དུ་འཇུག་དོན་ནི་ངའི་ཆུང་མ་ཁྱོད་ལ་ད་དུང་བརྩེ་
འདང་ཡོད་པས་ཡིན། ཁྱེད་གཉིས་ནི་ཆུང་དུས་ཀྱི་གྲོགས་པོ་རེད། འོན་
ཀྱང་།ད་ནས་བཟུང་ཁྱོད་འདིར་ཡོང་མི་ཆོགསྐར་མ་གསུམ་གྱི་རྗེས་སུ
ཁྱོད་ད་དུང་འདིར་ཁ་བྲལ་མེད་ཚེ། ད་ངས་གཡོག་པོ་ཚོ་བོས་ནས་ཁྱོད་
མར་གཡུག་ཏུ་འཇུག་ངེས"ཟེར།
ཧེའེ་ཐི་ཁི་ལཱེ་ཧྥི་དགོད་ཞོར་དུ་་ཨཱའེ་ཌྷ་གྷིར། ཁྱོད་ལ་ང་དང་རྡུང་
རེས་བྱེད་པའི་སྤོབས་པའང་མེད་པ་ནི་ཇི་འདྲའི་ངོ་ཚ་དགོས་པ་ཞིག་
རེད་ཨང་།"ཟེར།
ཨཱའེ་བྷཻ་གྷིར་སྒོར་སོང་ནས་ཁོའི་གཡོག་པོ་ཚོ་བོས་ཡོང་བ་ན། ཁ་
ཐིར་རེན་རྒྱུགས་སོང་ནས་སྒོ་བརྒྱབ་པ་དང་། ད་དུང་ཟྭ་ཡང་བརྒྱབ། དེ་
ནས་ཁ་ཕྱིར་འཁོར་ཏེ་ཁོང་ཁྲོའི་ངང་མོའི་ཁྱོ་གར་བཤད་རྒྱུར། “གལ་
ཏེ་ཁྱོད་ལ་ཁོར་རྡུང་རེས་བྱེད་པའི་སྙིང་སྟོབས་མེད་ན།” “ཡང་མིན་ན་
ཁོ་ལ་དགོངས་དག་ཞུ་དགོས་ལ། ཡང་མིན་ན་ཁོའི་ལག་ནས་གཅར་
རྡུང་ཞིག་ཉོས། ཁྱོད་ཀྱིས་ངའི་ལག་གི་ལྡེ་མིག་འཕྲོག་རྩིས་བྱས་ན་ངས་
ལྡེ་མིག་ཁྱུར་མིད་བྱེད་ངེས།”ཨཱའེ་བྷཻ་གྷིར་གྱིས་མོའི་ལག་གི་ལྡེ་མིག་
འཕྲོག་རྩིས་བྱས་མོད་མོས་ལྡེ་མིག་མེ་ནང་དུ་གཡུགས་པས། ཨཱའེ་
བྷཻ་གྷིར་ཁོང་ཁྲོ་རབ་ཏུ་འབར་ནས་ལུས་ཡོངས་འདར་སིག་སིག་བྱེད་
བཞིན་ངོ་མདོག་ཀྱང་སྐྱ་བོར་གྱུར།
ཧེའེ་ཐི་ཁི་ལཱེ་ཧྥི་ཡིས་ཟུར་ཟའི་ཚུལ་དུ་“་ངས་སྡར་མ་དེ་དང་ཁྱོད་
གཉིས་ལ་བདེ་སྐྱིད་ཡོང་བར་སྨོན་འདུན་ཞུ།" “ཁྱོད་ང་དང་གཉེན་མ་
བསྒྲིགས་པར་ཁོ་ལ་གཉེན་སྒྲིག་པ་ནི་ངོ་མ་བསམ་ཡུལ་ལས་འདས་པ་
ཞིག་རེད།་་ཟེར།
ཧེའེ་ཐི་ཁི་ལཱེ་ཧྥི་ཨཱའེ་ཌྷ་གྷིར་ཡི་གམ་དུ་སོང་ནས་ཁོ་ཁེན་ཡོད་
པའི་རྐུབ་སྟེགས་དེ་འཕུལ་རྒྱག་ཅིག་བྱས་པ་ན། ཨཱའེ་ལན་ཧ་ལས་
པའི་ངང་ཅེར་ནས་བསྡད། ཨཱའེ་ཏྟེ་གྷིར་མྱུར་དུ་རྐུབ་སྟེགས་ལས་ཡར་
ལྡིང་སྟེ་ཤུགས་ཡོད་ཚད་ཀྱིས་ཧེའེ་ཐི་ཁི་ལཱེ་ཧྥི་ཡི་གདོང་ལ་ཁུ་ཚུར་གྱིས་
གཞུས་པས་ཧེའེ་ཐི་ཁི་ལཱེ་ཧྥི་སར་འགྱེལ་སོང་། ཁོ་མྱུར་དུ་ཡར་ལངས་
རྩིས་བྱེད་དུས། ཨཱའེ་རྗེ་གྷིར་སྒོ་གཞན་ཞིག་ནས་བུད་དེ་དལ་གྱིས་ཕྱིར་
བུད་སོང་།
“འོ།མིན།ཁྱོད་མྱུར་དུ་སོང་།ཧེའེ་ཐི་ཁི་ལཱེ་ཧྥི།དེ་མིན་ཁོ་སོང་ནས་
མི་གཞན་བོས་ཡོང་ངེས།”ཞེས་ཁ་ཐིར་རེན་གྱིས་སྐད་བརྒྱབ། ཧེའེ་ཐི་
ཁི་ལཱེ་ཧྥི་ཡིས་མུ་མཐུད་དུ་གཡོག་པོ་ཚོ་དང་རྡུང་རེས་མ་བྱས་པར་སྒོ་
ཟྭ་བཅག་ནས་ཕྱིར་བུད་སོང་། ཁ་ཐིར་རེན་སྣེ་ལེན་ཁང་དུ་སོང་ནས་
ཨཱའེ་ལན་ལ་མོར་འདུག་རོགས་བྱོས་ཟེར། མོ་བལྟས་ཚོད་ཀྱིས་ཧ་ཅང་
ཉམས་སྡུག་པོ་འདུག མོས“འོ། ཨཱའེ་ལན། ད་ངས་ཅི་བྱེད་དགོས་པ་མི་
ཤེས།” “ད་ངའི་ཀླད་པ་ཉོག་རེད། ཁྱོད་སོང་ནས་ངའི་ཁྱོ་གར་ང་ལ་ནད་
གཞི་ཞིག་ཕོག་འདུག་ཅེས་ཤོད་དང་། ངས་ཁོ་ལ་འཇིགས་སྣང་ཞིག་
སྐུལ་དགོས་ཟེར།
ཨཱའེ་ལན་གྱིས་ཨཱའེ་བྷཻ་གྷིར་སྣེ་ལེན་ཁང་དུ་ཐོན་པ་མཐོང་དུས་
ཅི་ཡང་མ་བཤད་པར་སྒོ་ཁར་སོང་ནས་ཁོང་བཟའ་ཟླ་གཉིས་ཀྱིས་ཅི་
བཤད་ཉན་ནས་བསྡད། ཨཱའེ་བྷཻ་གྷིར་གྱིས་ཐོག་མར་སྐད་ཆ་བཤད་
བྱུང་། “ཁ་ཐིར་རེན།” “ཁྱོད་ཀྱིས་བསམ་བློ་ཐོངས། ཡང་མིན་ན་ཧེའེ་ཐི་
ཁི་ལཱེ་ཧྥི་འདེམས། དེ་མིན་ན་ང་འདེམས། ཁྱོད་དུས་གཅིག་ཏུ་ངའི་ཆུང་
མ་བྱེད་པ་དང་ཧེའེ་ཐི་ཁི་ལཱེ་ཧྥི་ཡི་གྲོགས་པོ་བྱས་ན་ག་ལ་ཆོག"
ཁ་ཐིར་རེན་ཁོང་ཁྲོ་ལང་བཞིན"ང་གཅིག་པུར་བསྡད་འདོད།""ང་
ལ་ན་ཚ་བྱུང་སོང་། ཁྱོད་ཀྱིས་མི་མཐོང་ངམ། ང་ལ་ཁ་ཡ་མ་བྱེད། ང་
གཅིག་པུར་བསྡད་འདོད་ཟེར།
དེ་རྗེས་མོ་སྒོར་བུད་སོང༌། ཨཱའེ་ལན་མོའི་རྗེས་དེད་ནས་སོང་མོད།
ཁ་ཐིར་རེན་གྱིས་མལ་ཁང་གི་སྒོ་ཟྭ་བརྒྱབ་ནས་ཉིན་གཉིས་ལ་སྐད་
ཆ་མི་བཤད་ལ། ཟ་མ་ཡང་མ་ཟོས། ཨཱའེ་བྷཻ་གྷིར་ཉིན་རྒྱུན་དཔེ་ཁང་དུ་
བསྡད་ནས་ཉི་མ་འཁྱོལ་ཐབས་བྱས་པ་དང་། ཁོས་ཐ་ན་མོའི་གནས་
ཚུལ་ཙམ་ཡང་མི་འདྲི། ཁོང་མིང་སྲིང་གཉིས་ཀྱིས་ཧེའེ་ཐི་ཁི་ལཱེ་ཧྥི་
དང་འབྲེལ་བའི་ཁ་བརྡ་གང་མང་ཞིག་བྱས་རྗེས་ཨེ་ཟ་བྷཱའེ་ལ་རྒྱུན་དུ་
སེམས་མ་སྐྱིད་པར་མགོ་མིག་ཆུའི་ནང་ལྷུང་ནས་ཡོད།འོན་ཀྱང་ཨཱའེ་
ཌྷ་གྷིར་ཡིས་དཔེ་ཆར་བལྟ་བ་ལས་ཅི་ཡང་མི་བྱེད།
ཨཱའེ་ལན་གྱིས་མུ་མཐུད་དུ་མོའི་ལས་ཀ་ལས་བཞིན་ཡོད་དེ།
མོས་འཇོལ་མོའི་ཞིང་གྲོང་དུ་མི་རྒྱུན་ལྡན་ཞིག་ཡོད་པ་ནི་མོ་གཅིག་པུ་
ཡིན་པ་གསལ་བོར་ཤེས།

ལེའུ་བདུན་པ།

ཉིན་གསུམ་པར། ཁ་ཐིར་རེན་གྱིས་ཨཱའེ་ལན་ལ་་ད་ང་འཆི་ལ་ཉེ།་
“ང་ལ་སེམས་ཁུར་བྱེད་མཁན་གཅིག་ཀྱང་མི་འདུག ངའི་ཁྱོ་གས་ཅི་
བྱེད་བཞིན་ཡོད་ཟེར།
“ཁོ་གཅིག་པུ་དཔེ་ཁང་དུ་ཡོད།” “ཁོ་ངོ་མ་སྙིང་རྗེ་བ་ཞིག་རེད།
འདུག་རོགས་ཤིག་ཀྱང་མེད”ཅེས་ཨཱའེ་ཡིས་ལན་བཏབ།
ཁ་ཐིར་རེན་གྱིས་་ཁོ་ལ་དཔེ་ཆ་ཡོད།""ང་ན་ནས་འཆི་ལ་ཉེ།ཁོས་
ཅིའི་ཕྱིར་ད་དུང་དཔེ་ཆར་བལྟ་བ་ཡིན་ནམ། འོ། ང་ཁོ་དང་གཉེན་
བསྒྲིགས་པར་འགྱོད་པ་སྐྱེས་བྱུང་། ངས་སྔོན་ཆད་ཀྱི་འཚོ་བ་དྲན་བྱུང་།
སྒེའུ་ཁུང་ཕྱེས་དང་། ཨཱའེ་ལན། རེམ།”ཟེར།
“མི་ཆོག དེ་ལྟར་བྱས་ན་ཁྱོད་འཁྱག་འགྲོ། ནད་ཀྱང་ཇེ་སྡུག་ཏུ་
འགྲོ་ངེས།”ཞེས་ཨཱའེ་ལན་གྱིས་བཤད།
ཁ་ཐིར་རེན་གྱིས“དེ་ན་ང་རང་གིས་ཕྱེ་ཆོག”ཟེར།
ཨཱའེ་ལན་གྱིས་མོ་འགོག་ལོང་མ་བྱུང་བར་མོ་མལ་ཁྲི་ལས་མར་
བབས་ཏེ་སྒེའུ་ཁུང་གི་གམ་དུ་སོང་། མོས་སྒེའུ་ཁུང་ཕྱེས་ནས་ཁོག་
སྟོད་ཕྱིར་བུད།མོས་ཕྱི་རོལ་གྱི་གྲང་ངར་ལ་དོ་སྣང་སྤུ་ཙམ་ཡང་མི་བྱེད།
ཨཱའེ་ལན་གྱིས་མོ་ཕྱིར་མལ་ཁྲིའི་སྟེང་ལོག་དགོས་པའི་ཞུ་བ་བྱས་ཀྱང་
མོས་ཁ་ཡ་མི་བྱེད།བར་སྣང་དུ་ཟླ་འོད་མེད་པར་སྨག་ནག་གིས་ཁེངས་
ཡོད་ནའང་མོའི་མིག་ཟུང་དུ་བདེ་སྐྱིད་ཀྱི་འོད་སྣང་འཚེར་བཞིན་སྒེའུ་
ཁུང་ཕྱི་རོལ་ཏུ་ཅེར།
ཁ་ཐིར་རེན་གྱིས་གློ་བུར་དུ་་ལྟོས་དང་།”ཞེས་འུར་བརྒྱབ་བྱུང་།
“ངས་འ་འུར་རི་གྲོང་གི་འོད་ཆེམ་ཆེམ་གྱི་གློག་སྒྲོན་མཐོང་སོང་། དེ་
ངའི་མལ་ཁང་རེད། ནང་དུ་སྒྲོན་མེ་བསྒྲོན་ཡོད། གཞན་དེ་ཧེའེ་ཐི་ཁི་
ལཱེ་ཧྥི་ཡི་རེད། ཁོས་ང་སྒུག་འདུག ཧེའེ་ཐི་ཁི་ལཱེ་ཧྥི། ཁྱོད་ཀྱིས་ད་དུང་ང་
ལ་ཅུང་ཙམ་བསྒུག་དགོས། འ་འུར་རི་གྲོང་དུ་འགྲོ་ན་ད་དུང་ལྡེམ་མིར་
ཁཱོན་ཆོས་ཁང་བརྒྱུད་དེ་འགྲོ་དགོས། ཧེའེ་ཐི་ཁི་ལཱེ་ཧྥི། འུ་གཉིས་ཆུང་
དུས་དུར་ས་ནས་རྩེད་མོ་རྩེ་དུས་འདྲེ་ཡང་མཐོང་མྱོང་བ་དྲན་གྱི་འདུག་
གམ། འུ་གཉིས་ཀྱིས་དུར་ས་ནས་གཤིན་འདྲེ་དེ་དག་ལ་འུར་བརྒྱབ་
མྱོང་། ཧེའེ་ཐི་ཁི་ལཱེ་ཧྥི། ང་འཆི་ལ་ཉེ། མི་འགྱང་བར་ང་ཡང་གཤིན་འདྲེ་
དེ་དག་གི་གྲས་སུ་འགྲོ་ལ་ཉེ། གལ་ཏེ་ངས་ཁྱོད་བོས་ན། ཁྱོད་ཡོང་ངམ།
གལ་ཏེ་ཁྱོད་ཡོང་ན་ང་ནམ་ཡང་ཁྱོད་དང་མཉམ་དུ་འདུག་ངེས། ངའི་
སྙིང་ཉེ། ང་གཅིག་པུ་འཁྱག་སིལ་སིལ་གྱི་ས་འོག་ཏུ་འདུག་མི་བསམ།
ཁོ་ཚོས་ང་ས་འོག་གཏིང་རིམ་དུ་དུར་སྦས་བྱ་ངེས། འོན་ཀྱང་ཁྱོད་མ་
ཡོང་ན། ང་འཆི་ཡང་མིག་བཙུམ་མི་ཐུབ། ཧེའེ་ཐི་ཁི་ལཱེ་ཧྥི།"ཞེས་སྨེ་
ངག་བཏོན།
སྐད་ཆ་དེ་དག་ཐོས་རྗེས།ཨཱའེ་ལན་གྱི་མིག་མཐའ་ཡང་མཆི་མས་
བརླན། གློ་བུར་དུ་སྒོ་ཕྱེ་བྱུང་། ཨཱའེ་བྷཻ་གྷིར་ནང་དུ་འཛུལ་ཡོང་། ཨཱའེ་
ལན་གྱིས་འེ་ཡ། སྐུ་ཞབས། སྲས་མོ་ཁ་ཐིར་རེན་ལ་ནད་ཕོག་འདུག
འོན་ཀྱང་མོ་མལ་ཁྲིའི་སྟེང་དུ་ཉལ་ནས་མི་འདུག་ཀི"ཞེས་བཤད།
ཁོས“མོ་ལ་ནད་ཕོག་འདུག་གམ"”ཟེར་ཞོར་མོའི་གམ་དུ་སོང་། ཁོས་
"སྒེའུ་ཁུང་རྒྱོབ་དང་། ཨཱའེ་ལན། ཁ་ཐིར་རེན། ཁྱོད་ལ་ཅི་བྱུང་།”ཞེས་
བཤད་པ་དང་གདོང་མདོག་ཤོར་བའི་ཆུང་མའི་ངོ་གདོང་མཐོང་མ་
ཐག་བཤད་མཚམས་བཞག་སྟེ་མོ་ལ་འཐམ།
“འ། ཁྱོད་ཐོན་སོང་ངམ། ཨཱའེ་ཌྷ་གྷིར།”ཞེས་ཁ་ཐིར་རེན་གྱིས་
བཤད་རྒྱུར།“འེ།ད་ང་མི་འདུགང་ཡུལ་གསར་བ་ཞིག་ལ་འགྲོ་རྒྱུ་ཡིན།
དུར་སའི་འོག་གི་ཡུལ་ཆུང་ཆུང་དེར་འགྲོ་རྒྱུ་ཡིན། ད་ང་འཆི་བར་ཉེ།
ཨཱའེ་ཌྷ་གྷིར། ད་ནི་ང་ལ་ཁྱོད་མཁོ་དགོས་མི་འདུག ཁྱོད་རང་གི་དཔེ་
ཁང་དུ་སོང་ཆོག”
ཨཱའེ་ལན་གྱིས་མྱུར་དུ་སྐུ་ཞབས།མོས་རང་གིས་ཅི་བཤད་བཞིན་
པའང་ཤེས་ཀྱི་མི་འདུག” “ཁྱོད་མྱུར་དུ་སོང་ནས་སྨན་པ་ཁྲིད་ཡོང་
དགོས་ཟེར།
“ཁྱོད་ཀྱིས་བཤད་པར་བདེན། ཨཱའེ་ལན། མོ་ལ་ངོ་མ་ནད་ཕོག་
འདུག མྱུར་དུ་སྨན་པ་ཁྲིད་ཤོག”ཅེས་ཨཱའེ་བྷཻ་གྷིར་གྱིས་བཤད་བྱུང་།
ཨཱའེ་ལན་མྱུར་དུ་ཁང་བ་ལས་ཕྱིར་རྒྱུགས་ནས་སྨན་པ་འབོད་དུ་བུད་
སོང་། དགོང་མོ་དེར་མོ་མེ་ཏོག་ལྡུམ་ར་བརྒྱུད་ནས་འགྲོ་དུས། རྟའི་
རྨིག་སྒྲ་ཞིག་ཐོས་མོད་མོས་དེར་དོ་སྣང་མ་བྱས། ཡིན་ཡང་། མཚན་
གུང་དུས་ཚོད་གཉིས་ཀྱི་སྟེང་རྟའི་རྨིག་སྒྲ་ཞིག་ཐོས་ཡོང་བ་ནི་ངོ་མ་ཡ་
མཚར་བ་ཞིག་རེད། སུ་ཞིག་གིས་འདི་འདྲའི་དུས་སྐབས་ལ་རྟར་ཞོན་
ངེས།
ཨཱའེ་ལན་གྱིས་སྨན་པ་འཁྲིད་ཡོང་དུས། ཁ་ཐིར་རེན་གཉིད་
འདུག་ལ།ཨཱའེ་ཌྷ་གྷིར་མོའི་མལ་ཁྲིའི་མཐར་ཉལ་འདུག
སྨན་པས་ཁ་ཐིར་རེན་ལ་ནད་ལྕི་མོ་ཞིག་ཕོག་འདུག་པས་ངེས་
པར་དུ་ལྷིང་འཇགས་ཀྱི་ཁོར་ཡུག་ཅིག་ཏུ་ལུས་གསོ་དགོས་པ་དང་
ཁྱོད་ཚོས་མོའི་སེམས་ཁ་དཀྲུགས་མི་ཉན་ཟེར།
དགོང་མོ་དེར། ཨཱའེ་བྷཻ་གྷིར་དང་ཨཱའེ་ལན་གཉིས་མཚན་གང་
བོར་མ་གཉིད། གཡོག་པོ་རྣམས་ཀྱིས་མལ་ལས་ལང་དུས་ཁྲོག་སྒྲ་
སོགས་གྲགས་པར་གཟབ་ནས་སེམས་ཆུང་ངང་འགྲོ་འདུག་བྱེད་པ་
དང་སྐད་ཆ་བཤད་དུས་ཀྱང་ཤབ་ཤུབ་ངང་བཤད། སྲས་མོ་དབྱི་ཨེ་ཟ་
བྷཱའེ་ལ་མ་གཏོགས་མི་ཚང་མ་མལ་ལས་ལངས་འདུགག ཡོག་པོ་ཚོས་
མོ་ཇི་འདྲའི་གཉིད་ལྕི་བ་ཞིག་རེད་ཨང་ཞེས་ཕན་ཚུན་ལབ་གླེང་བྱེད་
བཞིན་འདུག གློ་བུར་དུ་གཡོག་མོ་ཞིག་ཐོག་ཁང་ཏུ་རྒྱུགས་ནས་ཁ་
ཐིར་རེན་གྱི་མལ་ཁང་དུ་བུད་སོང་།
“འོ། གནམ་རྒན་མ།”“བདག་པོ་ཨཱའེ་ཌྷ་གྷིར། སྲས་མོ …………,,
“འུར་མ་རྒྱགབུ་མོ།"ཞེས་ཨཱའེ་ལན་གྱིས་ཁོང་ཁྲོའི་ངང་བཤད།
“སྐད་དམའ་མོ་བྱོས་དང་། མཱའེ་རེ། ངའི་ཆུང་མར་ནད་ཕོག་
འདུག" “དོན་དག་ཅི་བྱུང་སོང་། ཨེ་ཟ་བྷཱའེ་ལ་ཅི་རེད”ཅེས་སྐུ་ཞབས་
ལེན་ཋིན་གྱིས་དྲིས་བྱུང་།
“མོ་བུད་སོང་། ང་ད་ནངས་སྔ་མོར་ལྡེམ་མིར་ཋོན་ལ་སོང་བ་ཡིན།
དེ་དུས་ཧེའེ་ཐི་ཁི་ལཱེ་ཧྥི་ཡིས་མོ་ཁྲིད་སོང་བ་ཤེས་པ་ཡིན"ཟེར།
ཨཱའེ་ཌྷ་གྷིར་གྱིས་བག་ལྷོད་ངང་་ཨཱའེ་ལན།” “ཨེ་ཟ་བྷཱའེ་ལ་
བཙལ་དུ་སོང་ཟེར།
ཨཱའེ་ལན་རྒྱུགས་སོང་ནས་མོའི་ཁང་བའི་ནང་དུ་བལྟས་མོད།
ཁང་བའི་ནང་དུ་ཅི་ཡང་མི་འདུག ཨཱའེ་ལན་ཕྱིར་ཡོང་དུས། མོའི་
གདོང་གི་རྣམ་འགྱུར་ལས་ཨཱའེ་བྷཻ་གྷིར་གྱིས་དོན་དག་ཅི་བྱུང་ཤེས་
སོང་། “ང་ཚོས་ཐབས་ཤིག་འཐེན་ནས་མོ་བཙལ་ཏེ་ཕྱིར་འཁྲིད་ཡོང་
ངམ།”ཞེས་ཨཱའེ་ལན་གྱིས་དྲིས་པ་ན། ཨཱའེ་བྷཻ་གྷིར་གྱིས་མགོ་བོ་
གཡུགས་གཡུགས་བྱེད་ཞོར་བག་ལྷོད་ངང“དེ་མོ་རང་ཉིད་ཀྱི་གདམ་
མོ་ཀ་རེད།” “དེ་རིང་ནས་བཟུང་། ང་ལ་མོ་ལྟ་བུའི་སྲིང་མོ་ཞིག་མེད།
ཁོ་དང་མཉམ་དུ་བྲོས་བྱོལ་བྱས་པས་ཁྱིམ་རྒྱུད་འདིས་ངོ་ཚ་ཆེན་པོ་
ཉོས་པར་མ་ཟད་ངའི་སེམས་སུའང་བསུབ་ཐབས་མེད་པའི་རྨ་ཁ་ཞིག་
བཟོས་སོང་།"ཟེར།
ཉིན་དེ་ནས་བཟུང་ཨཱའེ་ཏྟེ་གྷིར་གྱིས་ཨེ་ཟ་བྷཱའེ་ལ་གཏན་ནས་
གླེང་མ་མྱོང་ངོ༌།།༎

ཁག་གསུམ་པ། ཧེའེ་ཐི་ཁི་ལཱེ་ཧྥི་ཡིས་འཁོན་ལན་སློག་པ།
ལེའུ་དང་བོ།

ཟླ་གཉིས་འགོར་སོང་། ཧེའེ་ཐི་ཁི་ལཱེ་ཧྥི་དང་ཨེ་ཟ་བྷཱའེ་ལ་གཉིས་
ཀྱི་གནས་ཚུལ་སུས་ཀྱང་མི་ཤེས།
ཟླ་འདི་གཉིས་ནང་ཁ་ཐིར་རེན་གྱི་ནད་ཇེ་སྡུག་ནས་ཇེ་སྡུག་ཡིན་
ལ༑ མོས་ཧེའེ་ཐི་ཁི་ལཱེ་ཧྥི་ཡང་རྩ་བ་ནས་གླེང་མ་མྱོང་། ཨེ་ཟ་བྷཱའེ་
ལ་ཡིས་མོའི་ཕུ་བོར་འཕྲིན་ཞིག་བསྐུར་ནས་མོ་ཧེའེ་ཐི་ཁི་ལཱེ་ཧྥི་དང་
གཉེན་སྒྲིག་པའི་གནས་ཚུལ་བཤད་པ་དེ་ཁ་ཐིར་རེན་གྱིས་ཐོས་ཀྱང་
མོས་ཅི་ཡང་མ་བཤད་ལ། ཁོང་ཁྲོ་དང་སེམས་སྡུག་གི་ཉམས་ཅི་ཡང་
མ་བསྟན། འོན་ཀྱང་ཨཱའེ་ཌྷ་གྷིར་གྱིས་ཁོའི་སྲིང་མོ་ཨེ་ཟ་བྷཱའེ་ལར་
འཕྲིན་ལན་མ་བསྐུར།ཡིན་ཡང་།ཉིན་འགའི་རྗེས་སུ། ཨཱའེ་ལན་ལ་ཨེ་
ཟ་བྷཱའེ་ལ་ཡིས་བསྐུར་བའི་འཕྲིན་ཞིག་འབྱོར་སོང་། འཕྲིན་ཡིག་གི་
ནང་དོན་འདི་ལྟར་བྲིས་འདུག
སྙིང་ཉེ་བའི་ཨཱའེ་ལན།
ངས་ཧེའེ་ཐི་ཁི་ལཱེ་ཧྥི་དང་གཉེན་བསྒྲིགས་རྗེས་སྦྲང་རྩིའི་ཟླ་བ་རོལ་
ཚར་ནས་ཁ་སང་དགོང་མོར་ཕྱིར་འ་འུར་རི་གྲོང་དུ་འབྱོར་བ་ཡིན་
ལ༑ གོ་ཐོས་ལ་ཁ་ཐིར་རེན་གྱི་ནད་ཇེ་སྡུག་ཏུ་སོང་ཡོད་ཟེར།ངས་མོར་
འཕྲིན་མ་བྲིས་ན་འགྲིག་ལ་འབྲི་ཡང་མི་འདོད། ངའི་ཕུ་བོ་ད་དུང་ངའི་
སྟེང་དུ་ཁོང་ཁྲོ་ལངས་ཡོད་པས་ང་ལ་ཕྱིར་འཕྲིན་ལན་མི་ཡོང་བ་ཤེས་
ཡོད། ཡིན་ཡང་། ངས་གནས་ཚུལ་ཞིག་རྟོགས་འདོད་པས་ངེས་པར་དུ་
འཕྲིན་འདི་འབྲི་དགོས་བྱུང་། དེ་བས། ངས་འཕྲིན་འདི་ཁྱོད་ལ་བསྐུར་
བ་ཡིན།
ངས་ཁྱོད་ལ་འདྲི་འདོད་པ་ནི། ཨཱའེ་ལན། ཧེའེ་ཐི་ཁི་ལཱེ་ཧྥི། ངའི་ད་
ལྟའི་ཁྱོ་ག་མི་ཞིག་ཡིན་ནམ། གལ་ཏེ་ཡིན་ན་ཁོ་སྨྱོས་ཡོད་དམ། ཡང་
ན་ཀླད་པ་མི་གསལ་བ་ཡིན་ནམ། ཡང་ན་ཁོ་ངོ་མ་གདོན་འདྲེ་ཞིག་
ཡིན་ནམ། ངས་འདི་ལྟར་འདྲི་དོན་ཁྱོད་ལ་བཤད་མི་ཆོག་མོད། ཡིན་
ཡང་། ང་མི་ཅི་འདྲ་ཞིག་དང་གཉེན་སྒྲིག་པར་ང་ལ་གསལ་བོར་བཤད་
རོགས།
ཁྱོད་ངེས་པར་དུ་འ་འུར་རི་གྲོང་དུ་ང་ལ་བལྟ་རུ་ཡོང་དགོས། ཨཱའེ་
ལན།ཇི་ལྟར་སྔ་ན་དེ་ཙམ་ལེགས།ད་དུང་ངའི་ཕུ་བོའི་འཕྲིན་ལན་ཡང་
ཁྱེར་ཤོག ཨཱའེ་ལན། ང་གླེན་མ་ཞིག་རེད། ང་ངོ་མ་ལས་ངན་ཞིག་རེད།
ད་ང་ཧེའེ་ཐི་ཁི་ལཱེ་ཧྥི་ཡི་སྟེང་དུ་སྤྲོ་ལངས་བྱུང་། ངས་ཁྱོད་ལ་ཡི་གེ་བྲིས་
པའི་དོན་དེ་ངའི་ཕུ་བོ་དང་ཁ་ཐིར་རེན་གཉིས་ལ་བཤད་མི་རུང་། ངས་
ནམ་ཡང་ཁྱོད་སླེབས་པར་བསྒུག་བསྡད་ཡོད།མྱུར་དུ་ཤོག
ཨེ་ཟ་བྷཱའེ་ལ་ནས།
ཨཱའེ་ལན་གྱིས་མོའི་འཕྲིན་ཡིག་བཀླགས་ཚར་རྗེས་མྱུར་དུ་སོང་
ནས་ཨཱའེ་བྷཻ་གྷིར་ལ་ཁོའི་ནུ་མོ་ད་ལྟ་ཧེའེ་ཐི་ཁི་ལཱེ་ཧྥི་དང་མཉམ་དུ་
འ་འུར་རི་གྲོང་དུ་བསྡད་ཡོད་ལ། མོས་ཁ་ཐིར་རེན་གྱི་ནད་གཞི་ལ་
སེམས་ཁུར་ཆེན་པོ་བྱེད་བཞིན་ཡོད་པ་དང་། ཕུ་བོས་མོ་གུ་ཡངས་
གཏོང་རོགས་ཞེས་ཞུ་བ་བྱེད་བཞིན་ཡོད་ཚུལ་བཤད་པ་ན།
ཨཱའེ་བྷཻ་གྷིར་ན་རེ། “ཨཱའེ་ལན། ངས་མོ་གུ་ཡངས་སུ་གཏོང་མི་གཏོང་
གི་གནད་དོན་ཞིག་མེད།"“ཡོད་ཚད་མོ་རང་ཉིད་ཀྱིས་གདམ་ཀ་རེད།ཁྱོད་
དེ་རིང་ཕྱི་དྲོར་འ་འུར་རི་གྲོང་དུ་སོང་ནས་མོ་ལ་ཤོད་དང་། ང་མོའི་སྟེང་དུ་
ཁོང་ཁྲོ་ལངས་མེད། ཡིན་ཡང་ཡིད་ཕངས་པ་ཞིག་ལ། ཕྱིས་སུ་ང་ལ་
མོ་ལྟ་བུའི་ནུ་མོ་ཞིག་མེད། མོ་ཧེའེ་ཐི་ཁི་ལཱེ་ཧྥི་དང་གཉེན་བསྒྲིགས་པ་
ནས་བཟུང་ང་ལྟ་བུའི་ཕུ་བོ་ཞིག་མེད་སོང་བ་རེད། མོ་ལ་ཤོད་དང་། ང་
མོ་དང་ཐུག་འདོད་མེད།"
“ཁྱོད་ཀྱིས་མོར་འཕྲིན་ཡིག་ཅིག་མི་བསྐུར་རམ། སྐུ་ཞབས།"ཞེས་
ཨཱའེ་ལན་གྱིས་དྲིས་བྱུང་།
"མིན།” “ངས་ཧེའེ་ཐི་ཁི་ལཱེ་ཧྥི་ཚང་གི་མི་ཞིག་ལ་འཕྲིན་ཡིག་འབྲི་
མི་སྲིད་ཅེས་ཁོས་ལན་བཏབ།
ཨཱའེ་ལན་གྱིས་དོན་དག་འདི་ཇི་ལྟར་ལས་ངན་གྱི་ཨེ་ཟ་བྷཱའེ་ལར་
བཤད་དགོས་པ་མི་ཤེས་ཀྱང་འ་འུར་རི་གྲོང་དུ་མོ་ལ་བལྟ་རུ་ཕྱིན།
ཨཱའེ་ལན་ཁང་བའི་མདུན་གྱི་མེ་ཏོག་ལྡུམ་རའི་ལམ་ཆུང་བརྒྱུད་
ནས་འགྲོ་དུས་ཨེ་ཟ་བྷཱའེ་ལ་ཡིས་སྒེའུ་ཁུང་ལས་ཕྱོགས་བཞིར་ལྟ་
བཞིན་ཡོད་པར་མཐོང་། ཨཱའེ་ལན་གྱིས་མགོ་བོ་ལྡེམ་ཙམ་བྱས་ཏེ་མོ་
ལ་ལག་བརྡ་བྱས།འོན་ཀྱང་དབྱི་ཧྲ་པའེ་ལ་ཡིས་མི་གཞན་གྱིས་མཐོང་
བར་དོགས་པ་དང་འདྲ་བར་མྱུར་དུ་སྒེའུ་ཁུང་ལས་ཁོག་སྟོད་ཕྱིར
བསྐུམས་སོང་།
ཨཱའེ་ལན་སྒོ་ཁར་ཐོན་ནས་སྒོ་ཡང་མ་བརྡུང་བར་ཁྱིམ་དུ་འཛུལ།
མོ་འ་འུར་རི་གྲོང་དུ་ལོ་གང་མང་ལ་བསྡད་པས་ཡུལ་འདིར་སླེབས་
པ་ན་རང་ཁྱིམ་ལྟ་བུའི་ཚོར་སྣང་ཞིག་དབང་མེད་དུ་སྐྱེས། ད་ལྟ་ཡུལ་
འདིར་ཁ་ཐིར་རེན་གྱི་ཨ་ཕ་ཡོད་དུས་ཀྱི་དགོད་སྒྲ་དང་བདེ་སྐྱིད་མེད་
ལ་གཞིས་ཁང་དེར་མུན་པ་འཐིབས་ཤིང་རྡུལ་གྱིས་ཁེངས་འདུག ཧེན་
དྷི་ལཱེ་ཁྱིམ་དུ་མི་འདུག ཧེའེ་ཐི་ཁི་ལཱེ་ཧྥི་ཡིས་སྒྲོག་ཙེའི་གམ་དུ་ཚགས་
པར་ཞིག་ལ་ལྟ་བཞིན་ཡོད་དེ། ཨཱའེ་ལན་མཐོང་མ་ཐག་ཁོ་ཡར་
ལངས་ནས་མོ་ལ་བསུ་མ་བྱེད།
ཨཱའེ་ལན་གྱིས་ཁོ་འདི་འདྲའི་གསར་ཡག་ཅིག་ཡིན་པ་མཐོང་
མྱོང་མེད། ཁོས་སྐུ་དྲག་གི་ལྭ་བ་སྤུས་ལེགས་གྲ་ཤོམ་ཅན་ཞིག་གྱོན་
ཡོད་ལ་ཕར་བལྟས་ཚོད་ཀྱིས་ཁོ་ནི་ཇི་འདྲའི་སྟོབས་ཆེན་དང་བདེ་
ཐང་། དཔའ་ཉམས་ལྡན་པ་ཞིག་རེད་ཨང་། གལ་ཏེ་མི་ཆ་མེད་ཅིག་
གིས་མཐོང་ན་ཁོ་ནི་ལྟ་སྤྱོད་ལེགས་པའི་འབྱོར་ལྡན་སྐུ་དྲག་ཅིག་རེད་
སྣུམ་པ་གདོན་མི་ཟའོ།། ཡིན་ཡང་། ཁོའི་ཆུང་མ་ཨེ་ཟ་བྷཱའེ་ལ་ནི་ཕར་
བལྟས་ཚོད་ཀྱིས་སྡུག་ཉམས་ཐབས་ཆག་དོད་པོ་འདུག མོའི་སྐྲ་ལོ་
འཛིངས་ཤིང་ལྭ་བ་ཧྲལ་ཧྲུལ་ཞིག་གྱོན་འདུགམོས་ཨཱའེ་ལན་མཐོང་མ་
ཐག་མདུན་དུ་རྒྱུགས་ཏེ་འཚམ་འདྲི་བྱས་པ་དང་ལག་པ་བརྐྱངས་ནས་
ཕུ་བོའི་འཕྲིན་ལན་ཁྱེར་ཡོང་ཡོད་པར་རེ་སྒུག་བྱས། ཨཱའེ་ལན་སེམས་
སྐྱོ་བཞིན་མགོ་བོ་གཡུགས་གཡུགས་བྱས།
“གལ་ཏེ་ངའི་ཆུང་མར་དངོས་པོ་འདྲ་སྟེར་རྒྱུ་ཡོད་ན། ཨཱའེ་ལན།
མོ་ལ་བྱིན་དང་།"ཞེས་ཧེའེ་ཐི་ཁི་ལཱེ་ཧྥི་ཡིས་བཤད།
ཨཱའེ་ལན་གྱིས་"་མེད་མེད།" "ཨཱའེ་རྗེ་གྷིར་གྱིས་ངས་ཁོའི་ཚབ་
བྱས་ནས་ཁྱོད་ལ་འཚམ་འདྲི་བྱོས་ཟེར། ཡིན་ཡང་། སྲས་མོ་ཨེ་ཟ་བྷཱའེ་
ལ༑ཁྱེད་མིང་སྲིང་གཉིས་ངོ་མ་ཐུག་ན་བཟང་ཞེས་བཤད།
ཨེ་ཟ་བྷཱའེ་ལ་ཡི་སྙིང་ལ་གས་ཁ་ཤོར་བ་བཞིན་སེམས་སྡུག་གིས་
ཁེངས་ཡོད་ཀྱང་། མོས་ཅི་ཡང་མ་བཤད་པར་ཕྱིར་སྒེའུ་ཁུང་འགྲམ་གྱི་
འདུག་སྟེགས་གམ་དུ་སོང་།
ཨཱའེ་ལན་ཁོའི་གདོང་ལ་ཅེར་ནས་སྐུ་ཞབས་ཧེའེ་ཐི་ཁི་ལཱེ་ཧྥི།
ཁྱོད་ཀྱིས་ད་དུང་སྲས་མོ་ཁ་ཐིར་རེན་མི་གཏོང་དོན་ཅི་ཡིན།” “ད་ལྟ་
མོའི་ནད་ཀྱང་དྲག་སྐྱེད་བྱུང་ལ་ཉེ། མོས་ད་ལྟ་ཁྱོད་བརྗེད་འདུག་”ཟེར།
ཧེའེ་ཐི་ཁི་ལཱེ་ཧྥི་ཡིས་ཧ་དགོད་ཆེན་པོ་ཞིག་བྱས་ནས་བཤད་རྒྱུར།
“ང་བརྗེད་འདུག ཨཱའེ་ལན།ཁྱོད་ཀྱིས་རྫུན་མ་བཤད།དོན་དེ་འདྲ་ཞིག་
ལ་ཁྱོད་ཀྱང་ཡིད་མི་ཆེས་པ་ངས་ཤེས་ཡོད།" “མོས་ལན་ཟིན་ཐེངས་
གཅིག་ལ་དྲན་དུས་ང་ཐེངས་སྟོང་ལ་དྲན་ངེས། གལ་ཏེ་ཨཱའེ་བྷཻ་གྷིར་
ལེན་ཋིན་གྱིས་ཁོའི་ཉམས་ཞན་འཁོས་ཆུང་གི་སེམས་དེས་ལོ་བརྒྱད
ཅུར་མོ་ལ་དགའ་བ་ཡིན་ན་དེ་ནི་ང་ཉིན་གཅིག་ལ་མོར་དགའ་བ་དེ་
ཡི་དོ་ཟླའང་མིན། དེ་བཞིན་དུ་ཁ་ཐིར་རེན་ཡང་ང་ལ་ཧ་ཅང་དགའ་
བཞིན་ཡོད། ངེད་གཉིས་ནི་རིགས་གཅིག་ཡིན། ཨཱའེ་ཌྷ་གྷིར་ནི་མོའི་
སེམས་ཀྱི་གཅེས་ཁྱི་ཙམ་ཡིན། ཡང་ན་གཅེས་རྟ་ཙམ་ཡིན། ཨཱའེ་
ལན། ཁྱོད་ཀྱིས་ང་ལ་རོགས་བྱེད་དགོས། ང་མོ་དང་ངོ་ཐུག་དགོས།
ངས་མོ་ལ་གནོད་པའི་དོན་ཞིག་མི་བསྒྲུབ་པའི་མནའ་སྐྱེལ་ཕོད། ལེན་
ཋིན་དང་རྡུང་རེས་ཀྱང་མི་བྱེད། ངས་མོ་མཐོང་འདོད་པ་དེ་ཙམ་ཡིན།
མདང་དགོང་ངས་འཇོལ་མོའི་ཞིང་གྲོང་གི་མེ་ཏོག་ལྡུམ་རའི་ནང་དུས་
ཚོད་དྲུག་ལྷག་ལ་མོར་བསྒུགས་པ་ཡིན། དོ་ནུབ་ཀྱང་ང་དེར་སོང་ནས་
བསྒུག་ངེས་ཡིན། གལ་ཏེ་མོ་དང་ངོ་མ་ཐུག་ན་ང་གནས་དེ་ལས་ཁ་
མི་འབྲལ། སུ་ཞིག་གིས་ང་བཀག་འགོག་བྱས་ཚེ། ངས་དེར་མེ་མདས་
རྒྱག་ངེས། འོན་ཀྱང་ཁྱོད་ཀྱིས་ཁ་རོག་གེར་ང་ལ་རོགས་བྱས་ཆོག
ཨཱའེ་ལན། ང་ཡོང་དུས་ངས་ཁྱོད་ལ་བརྡ་གཏོང་ངེས་དེ་རྗེས་ཁྱོད་ཀྱིས་
ང་ལ་སྒོ་ཕྱེ་དགོས། གལ་ཏེ་ཁྱོད་ཀྱིས་ང་ལ་རོགས་བྱས་ན་མི་སུ་ལའང་
གནོད་འཚེ་མི་ཐེབས །”
ཨཱའེ་ལན་གྱིས་ཁོ་ལ་རོགས་མི་བྱེད་ཀ་མེད་བྱུང་། གལ་ཏེ་ཁོས་
བཤད་པ་ལྟར་མ་བསྒྲུབ་ན་ཨཱའེ་ཌྷ་གྷིར་དང་ཡང་ན་གཞན་དག་ལ་
གནོད་འཚེ་ཐེབས་ངེས། དེ་བས་ཨཱའེ་ལན་གྱིས་ཧེའེ་ཐི་ཁི་ལཱེ་ཧྥི་ལ་
མོས་ཁོའི་ཚབ་བྱས་ནས་ཁ་ཐིར་རེན་ལ་འཕྲིན་སྤྲད་ཆོག་པར་ཁས་
བླངས་པ་དང་གལ་ཏེ་ཁ་ཐིར་རེན་ཁྱོད་ལ་ངོ་ཐུག་འདོད་ཡོད་ན། ཨཱའེ་
བྷཻ་གྷིར་ཁྱིམ་དུ་མེད་དུས་ཁོ་ལ་བརྡ་རྒྱག་ངེས་ཟེར།
ཉིན་གསུམ་འགོར་སོང་། ཨཱའེ་ལན་གྱིས་འཕྲིན་ཡིག་དེ་ད་དུང་
ཁ་ཐིར་རེན་ལ་སྤྲད་མེད། ཉིན་བཞི་བ་སྟེ་གཟའ་ཉི་མ་ཡིན་པས། ཨཱའེ་
ལྷེ་གྷིར་དང་གཡོག་པོ་རྣམས་ཆོས་ཁང་དུ་སོང་། མོས་ད་གཟོད་འཕྲིན་
ཡིག་དེ་ཁ་ཐིར་རེན་ལ་སྤྲད།
ཁ་ཐིར་རེན་གྱིས་སྨད་གཡོག་དཀར་པོ་ཞིག་གྱོན་ནས་མལ་
ཁང་གི་སྒེའུ་ཁུང་གམ་དུ་བསྡད་ཡོད། མོ་ལ་ནད་གཞི་ལྕི་མོ་དེ་ཕོག་པ་
ནས་བཟུང་འགྱུར་ལྡོག་ཆེན་པོ་ཞིག་བྱུང་ཡོད་པ་ནི། སྔོན་གྱི་འཛུམ་
མདངས་དང་དགོད་སྒྲ་མེད་ལ། མོ་ད་ལྟ་ཁ་གྲག་རྒྱུར་མི་དགའ་བ་ཞིག་
ཏུ་གྱུར་ཡོད། མིག་མདངས་ཀྱང་ཞི་ཞིང་དུལ། ཨཱའེ་ལན་གྱིས་མོར་ལྟ་
དུས་མོ་རྒྱང་རིང་རྒྱང་རིང་གི་དངོས་པོ་ཞིག་ལ་ཅེར་འདུག འཇིག་རྟེན་
འདིའི་ཕ་རོལ་གྱི་དངོས་པོ་ཞིག
ཨཱའེ་ལན་གྱིས“སྲས་མོ་ཁ་ཐིར་རེན། འདིར་ཁྱོད་ཀྱི་འཕྲིན་ཞིག་
ཡོད།” “ད་ཁྱོད་ཀྱིས་མྱུར་དུ་ལྟོས་དང་། མི་དེས་ཁྱོད་ཀྱི་འཕྲིན་ལན་ལ་
སྒུག་འདུག ངས་ཁྱོད་ལ་འཕྲིན་ཡིག་གི་ཁ་ཕྱེ་ནས་སྟེར་ཟེར།
“ཡ།”ཞེས་ཁ་ཐིར་རེན་གྱིས་མིག་གིས་ལྟ་ཙམ་ཡང་མ་བྱས་པར་
ལན་བཏབ།
ཨཱའེ་ལན་གྱིས་འཕྲིན་ཡིག་གི་ཁ་ཕྱེ་བ་ན་ཡིག་རྡོག་འགའ་མ་
གཏོགས་མི་འདུག ཨཱའེ་ལན་གྱིས་ངག་འཇམ་པོས་“་ད་“ཁྱོད་ཀྱིས་
ལྟོས།ཧེའེ་ཐི་ཁི་ལཱེ་ཧྥི་ཡི་རེད་་ཟེར།
ཁ་ཐིར་རེན་གྱིས་མཚར་སྣང་དང་བཅས་མྱུར་དུ་འཕྲིན་ཡིག་དེ་
ཀློག མོས་དབུགས་རིང་ཞིག་འཐེན་པ་དང་། ཅི་ཡང་མ་བཤད། ཨཱའེ་
ལན་གྱིས་་ཁོ་ཁྱོད་དང་ཐུག་འདོད།” “ད་ལྟ་ཁོས་མེ་ཏོག་ལྡུམ་རའི་ནང་
དུ་ཁྱོད་ཀྱི་ལན་ལ་སྒུག་འདུག"ཅེས་བཤད།
གློ་བུར་དུ། ཁང་བའི་ཕྱི་རོལ་ལས་གོམ་སྒྲ་ཞིག་གྲགས་ཡོང་། ཁང་
སྒོ་ཕྱེ་ནས་ཧེའེ་ཐི་ཁི་ལཱེ་ཧྥི་ནང་དུ་འཛུལ་ཡོང་། ཁ་ཐིར་རེན་གྱིས་མིག་
གིས་ཅེ་རེར་སྒོ་ཁར་བལྟས་ནས་མྱུར་དུ་ཡར་ལང་རྩིས་བྱས། ཧེའེ་ཐི་
ཁི་ལཱེ་ཧྥི་བྲེལ་མྱུར་ངང་མོ་ལ་འཐམས་ནས་ཡུན་རིང་ཞིག་ལ་སྐད་ཆ་
ཅི་ཡང་མ་བཤད། དེ་ནས་ཧེའེ་ཐི་ཁི་ལཱེ་ཧྥི་ཡིས་མོའི་གདོང་ལ་ལྟ་དུས།
མོའི་ངོ་མདངས་ལས་མོ་མི་འགྱང་བར་འཇིག་རྟེན་འདི་དང་ཁ་འབྲལ་
རྒྱུ་ཡིན་པ་ཤེས།
“འོ། ཁ་ཐིར་རེན། ཁྱོད་ངའི་ཚེ་སྲོག་ཡིན། གལ་ཏེ་ཁྱོད་མེད་ན། ང་
གསོན་ནས་སྙིང་བོ་ཅི་ཡོད།”ཅེས་ཧེའེ་ཐི་ཁི་ལཱེ་ཧྥི་ཡིས་འུར་བརྒྱབ་བྱུང་།
ཨཱའེ་ལན་གྱིས་སྔོན་ཆད་ཁོས་འདི་ལྟར་བཤད་པ་ཐོས་མ་མྱོང་། ཁ་ཐིར་
རེན་ཧེའེ་ཐི་ཁི་ལཱེ་ཧྥི་ལ་དམ་པོར་འཐམས་ནས་ནམ་ཡང་ཁོ་དང་ཁ་
འབྲལ་འདོད་མེད་པ་འདྲ། “ཁྱོད་དང་ཨཱའེ་བྷཻ་གྷིར་གཉིས་ཀྱིས་ངའི་
སེམས་བསད་བྱུང་། ཧེའེ་ཐི་ཁི་ལཱེ་ཧྥི།” “ཁྱོད་ཀྱིས་ང་བརླགས་ཟིན། ད་
ང་ཁྱོད་དང་ཁ་འབྲལ་རན་སོང་། ང་ཤི་རྗེས་ཁྱོད་ད་དུང་འཇིག་རྟེན་
འདི་ནས་ལོ་ག་ཙམ་ལ་འདུག་ངེས། ཕལ་ཆེར་ལོ་བརྒྱ་ལྷག་ལ་འདུག་
ངེས།"ཞེས་མོས་ངུ་ཞོར་དུ་བཤད།
ཧེའེ་ཐི་ཁི་ལཱེ་ཧྥི་ཡིས་་ཁ་ཐིར་རེན། དེ་ལྟར་མ་བཤད།" "ཁྱོད་ཀྱིས་
འཆི་ཁར་ཡང་ང་ལ་དེ་ལྟར་བཤད་སྲོལ་ཡོད་དམ། ཁྱོད་ཚེ་ཕྱི་མར་སོང་
རྗེས་བདེ་བ་ཐོབ་འགྲོ། ཡིན་ཡང་ང་གཅིག་པུས་མུན་ནག་གི་འཇིག་
རྟེན་འདི་ནས་དམྱལ་བར་ལྷུང་བ་ལྟ་བུའི་སྡུག་བསྔལ་མྱོང་དགོས་ཞེས་
བཤད།
ཁ་ཐིར་རེན་གྱིས“ང་ལ་བདེ་བ་ཐོབ་མི་སྲིད” “ཁྱོད་དང་མཉམ་དུ་
མེད་ན།ཚེ་ཕྱི་མ་ནས་ཀྱང་ང་ལ་བདེ་བ་ཐོབ་མི་སྲིད། ང་ནམ་ཡང་ཁྱོད
དང་ཁ་འབྲལ་མི་འདོད། ནམ་ཡང་འབྲལ་མི་འདོད།"ཟེར།
སྐབས་དེར་ཨཱའེ་ལན་གྱིས་ཁོ་གཉིས་ལ་བར་ཆད་མི་བྱེད་པའི་
ཆེད་དུ། སྒེའུ་ཁུང་ལས་ཕྱི་རོལ་ཏུ་མི་གཞན་པ་ཡོང་གི་ཡོད་མེད་ལ་སོ་
ལྟ་བྱས།
གློ་བུར་དུ། མོས་ཨཱའེ་བྷཻ་གྷིར་ཡིས་ར་སྐོར་གྱི་སྒོ་ཕྱེ་ནས་ཡོང་
བཞིན་པ་མཐོང་ནས་་ཧེའེ་ཐི་ཁི་ལཱེ་ཧྥི། སྐུ་ཞབས་ལེན་ཋིན་ཕྱིར་ཐོན་
སོང་།”“ཁྱོད་ངེས་པར་དུ་འགྲོ་དགོས”ཟེར།
ཧེའེ་ཐི་ཁི་ལཱེ་ཧྥི་ཡིས་ཁ་ཐིར་རེན། ང་ངེས་པར་དུ་འགྲོ་དགོས།"ཟེར།
མོའི་མིག་ཟུང་དུ་འཇིགས་སྐྲག་གི་ཉམས་ཤིག་འཆར་བཞིན།
“མིན། ཧེའེ་ཐི་ཁི་ལཱེ་ཧྥི། ཁྱོད་འགྲོ་མི་ཉན། འགྲོ་མི་ཉན” “ཧེའེ་ཐི་ཁི་ལཱེ་
ཧྥི༑ ཁྱོད་ངེས་པར་དུ་ང་ལ་འདུག་རོགས་བྱེད་དགོས། ད་ནི་འུ་གཉིས་
ཀྱི་ཆེས་མཐའ་མཇུག་གི་མཉམ་འཛོམས་ཡིན་ངེས། ང་མི་འགྱང་བར་
འཆི་ངེས་་ཟེར།
ཧེའེ་ཐི་ཁི་ལཱེ་ཧྥི་ཡང་བསྐྱར་མོ་ལ་འཐམས་ནས་་ཡ། ང་མི་འགྲོ། ཁ་
ཐིར་རེན།" "ཁོས་ང་ལ་མེ་མདས་བརྒྱབ་ནས་བསད་ཀྱང་ང་འགྱོད་པ་
མེད་་ཟེར།
ཨཱའེ་ལན་གྱིས་ཨཱའེ་ཏྟེ་གྷིར་ཐོག་ཁང་དུ་ཡོང་བཞིན་པ་ཐོས།ཅུང་
མ་འགོར་བར་ཁོ་ཁ་ཐིར་རེན་གྱི་མལ་ཁང་སྒོ་ཁར་ཐོན་བྱུང་། སྐབས་
དེར་ཨཱའེ་ལན་གྱི་སེམས་ཧ་ཅང་འཚབ་མོད་མོས་ཁ་ཐིར་རེན་ཧེའེ་ཐི་
ཁི་ལཱེ་ཧྥི་ལ་དེ་སྔ་བཞིན་ཧ་ཅང་དམ་པོར་འཐམ་མེད་པ་མཐོང་བས་
སེམས་ཅུང་ཟད་བདེ་ལ་བབས།
སྒོ་ཕྱེ་བྱུང་། སྐྱི་གཡའ་བའི་བར་སྐབས་དེར། ཨཱའེ་བྷཻ་གྷིར་གྱིས་
ཧེའེ་ཐི་ཁི་ལཱེ་ཧྥི་དང་ཁ་ཐིར་རེན་མཐོང་བ་ན། ཁོང་ཁྲོ་ལངས་ནས་
ངོ་མདོག་ཀྱང་དམར་བོར་གྱུར། དེ་རྗེས་ཁོ་ཧེའེ་ཐི་ཁི་ལཱེ་ཧྥིའི་སྟེང་དུ་
མཆོང་། ཁ་ཐིར་རེན་གྱིས་འུར་བརྒྱབ་ནས་དྲན་མེད་དུ་བརྒྱལ་སོང་།
ཧེའེ་ཐི་ཁི་ལཱེ་ཧྥི་ཡིས་མོ་སྐྱོར་ནས་་ལེན་ཋིན། ཁྱོད་ཀྱིས་མཚམས་ཞོབ་
མོའི་ཆེད་དུ་འདང་ཞིག་རྒྱོབ།” “སྔོན་ལ་མོ་སྐྱོབས་དང་། དེ་རྗེས་ཁྱོད་
ཀྱིས་ང་ལ་ཅི་བྱས་ཀྱང་ཆོག་་ཟེར།
ཨཱའེ་ལན་དང་ཨཱའེ་བྷཻ་གྷིར་གཉིས་ཀྱིས་མོ་མལ་ཁྲིའི་སྟེང་དུ་
བཞག་པ་ན་ཧེའེ་ཐི་ཁི་ལཱེ་ཧྥི་སྒོར་བུད་སོང་། ཁ་ཐིར་རེན་སད་རྗེས།
ཨཱའེ་ལན་གྱིས་ཧེའེ་ཐི་ཁི་ལཱེ་ཧྥི་ལ་ད་ནི་མོར་སྐྱོན་མི་འདུག་ཁྱོད་འདི་
ནས་མ་འདུག་ཅེས་ཞུ་བ་བྱས།
ཧེའེ་ཐི་ཁི་ལཱེ་ཧྥི་ཡིས“ང་དོ་ནུབ་མེ་ཏོག་ལྡུམ་རའི་ནང་དུ་ཞག་
སྡོད་བྱེད་ངེས" "སང་ཉིན་སྔ་མོར་མོའི་གནས་ཚུལ་ཇི་འདྲ་ཡིན་པ་ང་
ལ་བཤད་རྒྱུ་མ་བརྗེད། དེ་མ་གཏོགས་ང་ཡང་བསྐྱར་མོའི་མལ་ཁང་དུ་
ཡོང་སྟེ་ལེན་ཋིན་ལ་དཀའ་ལས་བཟོ་ངེས”ཟེར།

ལེའུ་གཉིས་པ།

དགོང་མོ་དེར། ལོའོ་ཁི་ཝུའུ་ཏྟི་ཡིས་འ་འུར་རི་གྲོང་དུ་མཐོང་བའི་
མཛེས་པའི་བུ་མོ་དེ་མི་ཡུལ་དུ་སླེབས་བྱུང་། བྱིས་པ་དེའི་མིང་ལ་ཡང་
ཁ་ཐིར་རེན་ཞེས་བཏགས་པ་དང་། ཁོང་མ་བུ་གཉིས་ཀྱི་མིང་གཅིག་
ཡིན། ཡིན་ཡང་། བྱིས་པ་དེ་བཙས་ནས་དུས་ཚོད་གཉིས་ཀྱི་རྗེས་སུ།
བྱིས་པའི་ཨ་མ་སྟེ་ཧེའེ་ཐི་ཁི་ལཱེ་ཧྥི་དགའ་སའི་མི་གཅིག་པུ་དེ་འཇིག་
རྟེན་མི་ཡུལ་དང་ཁ་བྲལ་སོང་།
དྲོད་འཇམ་གྱི་ཉི་ཟེར་སྒེའུ་ཁུང་ལས་ཁ་ཐིར་རེན་གྱི་མལ་ཁང་དུ་
འཕྲོས་ཡོང་། ཨཱའེ་ལན་གྱིས་ཁ་ཐིར་རེན་ལ་བལྟས་ནས་ངུ་འབོད་བྱས།
དེ་རིང་ཁ་ཐིར་རེན་ནི་ཨཱའེ་ལན་གྱིས་མོ་ངོ་ཤེས་པ་ནས་བཟུང་གི་སྔར་
གང་ལས་ཀྱང་མཛེས་སྡུག་ལྡན་ཞིང་བྱིན་ཆགས་པ་ཞིག་རེད། ཨཱའེ་བྷཻ་
གྷིར་ལེན་ཋིན་གྱིས་མིག་གཉིས་བཙུམས་ནས་མོའི་གམ་དུ་ཉལ་ཡོད།
ཉི་མ་ཤར་བ་ན། ཨཱའེ་ལན་ཁང་བའི་ཕྱི་རོལ་ཏུ་སོང་། རྒྱུ་མཚན་ནི་
ཧེའེ་ཐི་ཁི་ལཱེ་ཧྥི་ཡིས་ད་དུང་མེ་ཏོག་ལྡུམ་རའི་ནང་དུ་མོའི་གནས་ཚུལ་
ལ་བསྒུག་ཡོད། ཨཱའེ་ལན་ཧེའེ་ཐི་ཁི་ལཱེ་ཧྥི་བཙལ་དུ་སོང་བ་ན། ཁོ་མེ་
ཏོག་ལྡུམ་རའི་ནང་དུ་སྡོང་བོ་ཞིག་ལ་ཁེན་ནས་བསྡད་ཡོད་ལ། ཁོས་
ཧ་ལམ་ཁ་ཐིར་རེན་ཚེ་ལས་འདས་སོང་བ་ཤེས་ཡོད་པ་འདྲ། ཁོས་མགོ་
ཡར་དགྱེ་ནས་ཨཱའེ་ལན་ལ“མོ་ཚེ་ལས་འདས་སོང་། དེ་ཁྱོད་ཀྱིས་ང་ལ་
བཤད་མི་དགོས།ངས་སྔོན་ནས་ཤེས་ཡོད། ད་མ་ངུ་།མོ་ལ་མཁོ་བ་ཁྱོད་
ཀྱི་མིག་ཆུ་མ་ཡིན་་ཟེར།
“མོ་ལྷིང་འཇགས་ངང་བུད་སོང་།” “མོའི་གདོང་ལ་འཛུམ་
མདངས་ཤིག་རྒྱས་ནས་གཉིད་སོང་ལ། གཉིད་དེ་ལས་ནམ་ཡང་སད་
རྒྱུ་མ་བྱུང་།”ཞེས་ཨཱའེ་ལན་གྱིས་བཤད།
ཧེའེ་ཐི་ཁི་ལཱེ་ཧྥི་ཡིས་་མོས་ང་མ་གླེང་ངམ།"ཞེས་དྲིས་བྱུང་། ཁོ་
སྡུག་བསྔལ་གྱི་རྒྱ་མཚོར་ལྷུང་ཡོད།
“དགོངས་པ་མ་འཚེམ། ཧེའེ་ཐི་ཁི་ལཱེ་ཧྥི། མོ་འགྲོ་སྐབས་སུ་ཡང་ངོ་
ཤེས་ཀྱིན་མི་འདུག ང་ཡང་ངོ་ཤེས་ཀྱི་མི་འདུག མོ་བདེ་བ་ཅན་དུ་སྐྱེས་
བར་སྨོན།"ཞེས་ཨཱའེ་ལན་གྱིས་བཤད།
“ཁ་ཐིར་རེན། ཁྱོད་གང་དུ་ཡོད། ང་འཇིག་རྟེན་འདིར་གསོན་
ན་ཁྱོད་ལ་བདེ་འགྲོ་ཐོབ་ཐབས་བྲལ། ཁྱོད་ཀྱིས་ངས་ཁྱོད་ཀྱི་སེམས་
བསད་སོང་ཟེར་བ་མིན་ནམ། ད་དུང་ངས་ཁྱོད་བརླགས་སོང་ཟེར་བ་
མིན་ནམ། དེ་ན་ཁྱོད་ཀྱི་རྣམ་ཤེས་ཀྱིས་ང་ལ་འཁོན་ལན་སློག་སྟེ་ང་
སྨྱོས་ནས་འཆི་རུ་འཇུག་རོགས།གང་ལྟར་ང་གཅིག་པུ་འཇིག་རྟེན་འདི་
ནས་མ་བསྐྱུར། ཁྱོད་ངའི་ཚེ་སྲོག་ཡིན། ཁྱོད་མེད་ན་ང་ཇི་ལྟར་གསོན་
དགོས། ཁ་ཐིར་རེན། ཞེས་ཧེའེ་ཐི་ཁི་ལཱེ་ཧྥི་ཡིས་ངུ་འབོད་བྱས།
གློ་བུར་དུ། ཁོས་ངུ་མཚམས་བཞག་སྟེ་ཨཱའེ་ལན་ཕྱིར་སོང་ཟེར།
ཨཱའེ་ལན་གྱིས་ཁོའི་ཆེད་དུ་ཅི་ཡང་བསྒྲུབ་མི་ཐུབ་པ་ཤེས་ནས་མྱུར་དུ་
བུད་སོང་།
གཟའ་འཁོར་རྗེས་མའི་གཟའ་པ་སངས་ཉིན་ཁ་ཐིར་རེན་དུར་
འཇུག་བྱེད་པར་ཐག་བཅད་པ་དང་། ཉིན་དེ་དག་གི་ནང་མོའི་དུར་
སྒམ་སྣེ་ལེན་ཁང་དུ་བཞག་ཡོད་ལ་སྟེང་དུ་མེ་ཏོག་གིས་ཁེབས་པར་
བྱས་ཡོད། ཨཱའེ་བྷཻ་གྷིར་གྱིས་མོའི་དུར་སྒམ་སྲུང་ནས་བསྡད་ཡོད་ལ།
ཧེའེ་ཐི་ཁི་ལཱེ་ཧྥི་ཕྱི་ཡི་མེ་ཏོག་ལྡུམ་རའི་ནང་དུ་ཞག་སྡོད་བྱས།
ཨཱའེ་ལན་གྱིས་ཡུན་རིང་ཞིག་ལ་ཧེའེ་ཐི་ཁི་ལཱེ་ཧྥི་མ་མཐོང་མོད།
ཉིན་ཞིག་གི་དགོང་མོར། ཨཱའེ་བྷེ་གྷིར་དཀའ་སྟེ་མལ་ཁང་དུ་སོང་ནས་
གཉིད་པ་ན། མོས་སྒེའུ་ཁུང་ཅུང་ཙམ་ཕྱེས་ནས་ཧེའེ་ཐི་ཁི་ལཱེ་ཧྥི་ཡིས་
ཁ་ཐིར་རེན་ལ་ཆེས་མཐའ་མཇུག་གི་སྐྱེལ་མ་བྱེད་དུ་ཡོང་བར་བསྒུག
ཁ་ཐིར་རེན་གྱི་ཕུ་བོ་ཧེན་ངྷི་ལཱེ་ཁོའི་ནུ་མོའི་འདས་མཆོད་ལ་
ཞུགས་པར་འདན་འདྲེན་ཞུས་ཀྱང་མ་ཡོང་། ཧེའེ་ཐི་ཁི་ལཱེ་ཧྥི་ཡང་མ་
ཡོང་ལ། འདས་མཆོད་བྱེད་དུས་ཨཱའེ་བྷཻ་གྷིར་དང་ཨཱའེ་ལན། ད་དུང་མི་
གཞན་པ་འགའ་མ་གཏོགས་མེད། ཁ་ཐིར་རེན་མཛེས་སྡུག་གི་ས་ཆ་
ཞིག་ཏུ་དུར་འཇུག་བྱས་པ་དང་། རྡོ་རིང་ཞིག་བཙུགས་ནས་སྟེང་དུ་“ཁ་
ཐིར་རེན་ལེན་ཋིན།”ཞེས་བྲིས།
ཟླ་དེའི་ནང༌། འཇོལ་མོའི་ཞིང་གྲོང་གི་མི་ཚང་མ་སྐྱོ་གདུང་དང་
སྡུག་བསྔལ་གྱིས་ཁེངས་ཡོད། ཨཱའེ་ཌྷ་གྷིར་མལ་ཁང་དང་དཔེ་ཁང་དུ་
འཛུལ་ནས་ཉི་མ་འཁྱོལ་ཐབས་བྱས། ཨཱའེ་ལན་དང་ཨཱའེ་བྷཻ་གྷིར་གྱི་བུ་
མོ་ཁ་ཐིར་རེན་ཆུང་བ་གཉིས་སྣེ་ལེན་ཁང་དུ་བསྡད་ཡོད་ལ་ཨཱའེ་ལན་
གྱིས་བྱིས་པ་གཉོར་ཞོར་ཕྱི་རོལ་གྱི་ཁ་བའི་འདབ་མ་ས་འཁྱག་སྟེང་དུ་
ལྷུང་བར་ཅེར་ནས་འདུག ཉིན་མང་བོ་ཞིག་ལ་མོས་བྱིས་པ་གཉོར་རྒྱུ་
ལས་གཞན་ཅི་ཡང་མི་ལས། ཉིན་འགའི་རྗེས་སུ། བུད་མེད་ཅིག་དགོད་
ཞོར་དུ་རྒྱུག་ཡོང་ནས་སྒོ་ཕྱེས་ཏེ་ནང་དུ་ཐོན།
ཨཱའེ་ལན་གྱིས་གཡོག་མོ་ཞིག་ཡིན་པར་བསམ་ནས་ཁོང་ཁྲོ་
ཆེན་པོ་ལངས་ཏེ། “ཝེ། ཁྱོད་ཀྱིས་ཅི་བྱེད་ཀྱིན་ཡོད། ཁྱོད་ཀྱིས་སྐུ་
ཞབས་ལེན་ཋིན་ལ་ཕོག་ཐུག་གཏོང་ངེས། ད་དུང་བྱིས་པ་གཉིད་ལས་
སློང་ངེས། ཁ་རོག་སྡོད”ཅེས་བཤད།
“དགོངས་པ་མ་འཚོམ།”ཞེས་བུད་མེད་དེས་ལན་བཏབ།
ཨཱའེ་ལན་ཕྱིར་འཁོར་ནས་བུད་མེད་དེར་བལྟས་པ་ན། མོས་སྨད་
གཡོགས་སྲབ་མོ་ཞིག་དང་རྐང་ལྷམ་འབག་བཙོག་ཅིག་གྱོན་ཡོད་དེ།
ལུས་ཡོངས་སུ་རློན་པ་ཡིན་ལ།ངོ་གདོང་རྨ་ཁ་དང་སྔོ་ཐིག་གིས་ཁེངས་
འདུག
བུད་མེད་དེས“ང་རང་དབང་མེད་པར་དགོད་ཁ་ཤོར་སོང་བ་
རེད”ཟེར་བ་ན། ཨཱའེ་ལན་གྱིས་དེ་ནི་ཨེ་ཟ་བྷཱའེ་ལ་ཡི་སྐད་ཡིན་པ་
ཤེས།
ཨེ་ཟ་བྷཱའེ་ལ་ཐབ་ཀའི་གམ་དུ་རྒྱུགས་ནས་མེ་དྲོད་ལ་བརྟེན་ནས་
ཡོངས་སུ་རློན་པའི་ལུས་པོར་དྲོད་ལེན་བཞིན་ཡོད་ལ། མོས་་ང་འ་འུར་
རི་གྲོང་ནས་འདིར་བྲོས་ཡོང་བ་ཡིན” “ཨཱའེ་ལན། ངའི་ལུས་ཡོངས་
ལ་ན་ཟུག་ལངས་བྱུང་། ཁྱོད་ཀྱིས་གཡོག་པོ་ཚོར་ཤོད་ལ་ང་ལ་ལྭ་བ་
གསར་བ་འགའ་ཞིག་གྲ་སྒྲིག་བྱོས་དང་། ད་དུང་ཤིང་རྟ་ཞིག་ཀྱང་གྲ་
སྒྲིག་བྱོས་དང་ང་ལྡེམ་མིར་ཋོན་ལ་འགྲོ་དགོས”ཟེར།
ཨཱའེ་ལན་གྱིས་ཁྱོད་དོ་ནུབ་ལྡེམ་མིར་ཋོན་ལ་འགྲོ་མི་ཉན” “ཁྱོད་
ཀྱི་ལུས་ཡོངས་སུ་རློན་པ་རེད།ད་འགྲོ་ན་བཟང་།”ཞེས་བཤད་པ་ན།
ཨེ་ཟ་བྷཱའེ་ལ་ཡིས་ང་འགྲོ་དགོས། རྐང་ཐང་ཡིན་ཡང་འགྲོ་
དགོས་ཟེར།
ཨཱའེ་ལན་གྱིས་ཅི་བཤད་ཀྱང་ཨེ་ཟ་བྷཱའེ་ལ་ཡིས་ཨུ་ཚུགས་བྱས་
ནས་ཁ་ལ་མི་ཉན་པས། ཨཱའེ་ལན་གྱིས་མོའི་བཤད་པ་ལྟར་བཀོད་
སྒྲིག་བྱས། ཨེ་ཟ་བྷཱའེ་ལ་གཞི་ནས་མེ་ཐབ་གམ་གྱི་རྐུབ་སྟེགས་སྟེང་
བསྡད་དེ་ཚ་ཐིང་ཐིང་གི་ཇ་ཕོར་བ་གང་འཐུང་།
དེ་ནས་ཨེ་ཟ་བྷཱའེ་ལ་ཡིས“ད་ཅི་ང་དགོད་ཁ་ཤོར་བར་དགོངས་
དག་ཞུ། ཨཱའེ་ལན།” “ཁ་ཐིར་རེན་ཚེ་ལས་འདས་བར་ངས་མྱ་ངན་
མི་ཞུ་བ་མིན་མོད། ང་དང་མོ་གཉིས་ཀྱིས་ཧེའེ་ཐི་ཁི་ལཱེ་ཧྥི་ལ་བཟུང་
བའི་ལྟ་ཚུལ་གཅིག་མཚུངས་མ་རེད། ངའི་སེམས་སུ་མོས་ངའི་ཕུ་བོ
ལ་གཅེས་སྤྲས་ཡག་པོ་མི་བྱེད་པར་སྙམ། འོན་ཀྱང་ངས་མོ་ལ་འཕྲིན་
ཡིག་བྲིས་ནས་འཚམས་འདྲི་མ་བྱས་པར་ངས་རང་ཉིད་གུ་ཡངས་
གཏོང་མི་སྲིད། ད་ནི་ཡོད་ཚད་འདས་ཟིན་པ་རེད། ངས་ད་ལྟ་རང་ཉིད་
ལ་དབང་བའི་ཆེས་མཐའ་མཇུག་གི་དངོས་པོ་སྟེ་ཧེའེ་ཐི་ཁི་ལཱེ་ཧྥི་ཡིས་
བྱིན་པ་དེ་གཡུག་རྒྱུ་ཡིན།ད་ནི་ང་ནམ་ཡང་ཁོ་ཡོད་སར་མི་འགྲོ་་ཟེར།
ཨེ་ཟ་བྷཱའེ་ལ་ཡིས་མོའི་མཛུབ་མོ་ལས་གཉེན་སྒྲིག་གི་མཛུབ་
དཀྲིས་དེ་སར་གཡུགས་པ་དང་། “ངས་འདི་ཐལ་རྡུལ་དུ་གཏོང་རྒྱུ་
ཡིན།” “དེ་རྗེས་མེ་ཡི་ནང་དུ་གཡུག་རྒྱུ་ཡིན།"ཞེས་མོས་འུར་བརྒྱབ།
མོས་དགོད་ཞོར་དང་ངུ་ཞོར་དུ་ཤུགས་ཀྱིས་མཛུབ་དཀྲིས་སྟེང་རྐང་
རྡབ་བྱས་པ་དང་དེ་རྗེས་མེ་ཕུང་ནང་དུ་གཡུགས།
ཨཱའེ་ལན་གྱིས“ ཨེ་ཟ་བྷཱའེ་ལ། སེམས་ལྷོད་ལ་ཕོབ་དང་།" “ད་ཁྱོད་
ཀྱིས་ཧེའེ་ཐི་ཁི་ལཱེ་ཧྥི་མི་ཇི་འདྲ་ཞིག་ཡིན་པར་ཤེས་སོང་ངམ། ཁྱོད་
གནས་དེ་ལས་འདིར་བྲོས་ཡོང་ནས་ཅི་བྱེད་བསམ་གྱིན་ཡོད"ཅེས་
དྲིས་བྱུང་།
མོས“ང་གང་དུ་སོང་ཡང་ཆོག” “ཁོ་དང་ཁ་གྱེས་ཐུབ་སོང་ན་ད་ཅི་
བྱས་ཀྱང་ཆོག ཁོ་མི་མ་རེད། གདོན་འདྲེ་ཞིག་རེད”ཟེར།
ཨེ་ཟ་བྷཱའེ་ལ་ཡིས་ཧེན་དྷི་ལཱེ་དང་ཧེའེ་ཐི་ཁི་ལཱེ་ཧྥི་གཉིས་ཀྱིས་
དགོང་མོ་དེར་ཇི་ལྟར་ཛ་དྲག་གི་རྒྱག་རེས་བྱས་ཚུལ་ཨཱའེ་ལན་ལ་
བཤད། ཧེན་དྷི་ལཱེ་ཡིས་མེ་མདའ་བཟུང་བ་དང་ཧེའེ་ཐི་ཁི་ལཱེ་ཧྥི་ཡིས་གྲི་
བཟུང་ནས་ཕན་ཚུན་གསོད་རྩིས་བྱས་པ་དང་། མོས་ཧེན་དྷི་ལཱེ་ལ་སྲུང་
སྐྱོབ་བྱེད་སྐབས་ཧེའེ་ཐི་ཁི་ལཱེ་ཧྥི་ཡིས་མོ་ལ་གྲི་བསྣུན་ནས་རྨས་ཕོག་
སོང་། ཨེ་ཟ་བྷཱའེ་ལ་ཡིས་འཆི་དགོས་ཀྱང་ཁོ་དང་མཉམ་དུ་མི་འདུག་
ཅེས་ཧེའེ་ཐི་ཁི་ལཱེ་ཧྥི་ལ་བཤད་རྗེས། འ་འུར་རི་གྲོང་ལས་བྲོས་ཡོང་བ་
རེད།
ཨཱའེ་ལན་མོའི་ཆེད་དུ་སེམས་སྐྱོ་ནས་ངག་འཇམ་པོས་གཅེས་
ཕྲུག" “ཧེའེ་ཐི་ཁི་ལཱེ་ཧྥི་དེ་འདྲའི་མི་ངན་ཞིག་རེད་མ་བསམ། ཁོའི་
གཤིས་ཀ་བཟང་རྒྱུ་མེད་མོད། ཡིན་ཡང་། སྔོན་ཆད་ཁོས་དཀའ་སྡུག་
གང་མང་ཞིག་མྱངས་མྱོང་། ཁ་ཐིར་རེན་ནི་ཁོ་དགའ་མྱོང་བའི་མི་
གཅིག་པུ་ཡིན། འོན་ཀྱང་ཁོ་ཚོ་གཉེན་བསྒྲིགས་ནས་མཉམ་དུ་འཚོ་བ་
རོལ་བའི་སྐལ་བཟང་མེད་སོང་། ད་ལྟ་མོ་ཡང་ཚེ་ལས་འདས་སོང་བས།
ཁོའི་སེམས་ཡང་མོ་དང་མཉམ་དུ་ཤི་སོང་།"ཟེར།
ཨེ་ཟ་བྷཱའེ་ལ་ཡིས་བཤད་རྒྱུར།“ཨཱའེ་ལན།དེ་དག་ང་ལ་བཤད་མི་
དགོས།" "ངས་དེ་དག་ལ་དོ་སྣང་མི་བྱེད། ཉན་འདོད་ཀྱང་མི་འདུག ང་
ས་འདི་ནས་ཁ་འབྲལ་འདོད།"
ཨེ་ཟ་བྷཱའེ་ལ་ཡར་ལངས་ཏེ་སྟོད་གོས་གྱོན་ནས་ཕྱི་རུ་མོ་རང་
བསྒུག་པའི་ཤིང་རྟའི་གམ་དུ་བུད་སོང་། མོས་ཨཱའེ་ལན་ལ་བཤད་པ་
ལྟར། ཨེ་ཟ་བྷཱའེ་ལ་དུས་དེ་ནས་བཟུང་འ་འུར་རི་གྲོང་དུ་ཡོང་མ་མྱོང་།
ཡིན་ཡང་། ཟླ་འགའི་རྗེས་སུ་ཨཱའེ་ལན་གྱིས་ཨེ་ཟ་བྷཱའེ་ལ་ཨེན་
གྷི་ལན་བྷཻ་ལྷོ་རྒྱུད་ཀྱི་ལན་ཉྙིན་གྲོང་ཁྱེར་གྱི་ཐག་མི་རིང་སར་འདུག་
ཡོད་པར་གོ་ཐོས་བྱུང་། ཨེ་ཟ་བྷཱའེ་ལས་བུ་ཞིག་བཙས་པ་དང་མིང་ལ་
ལེན་ཋིན་ཞེས་བཏགས། མོས་རང་གི་ཕུ་བོར་འཕྲིན་ཞིག་བསྐུར་པ་
དང་འཕྲིན་ནང་དུ་བྱིས་པའི་ལུས་པོ་ཞན་ཞིང་ནད་པ་ཞིག་ཡིན་ཚུལ་
བྲིས་ཡོད།
ཉིན་ཞིག་ལ། སྡེ་བའི་ནང་དུ་ཨཱའེ་ལན་ཧེའེ་ཐི་ཁི་ལཱེ་ཧྥི་ལ་འཕྲད་
པ་དང་ཁོས་ཨཱའེ་ལན་ལ་ཨེ་ཟ་བྷཱའེ་ལ་གར་སོང་འདྲི་རྩད་བྱས་
ཀྱང་། མོས་ཁོ་ལ་བཤད་མ་འདོད། རྒྱུ་མཚན་ཁོས་ཨེ་ཟ་བྷཱའེ་ལ་དང་
མོའི་བྱིས་པ་གཉིས་འ་འུར་རི་གྲོང་དུ་ཁྲིད་འགྲོ་བར་སེམས་ཁུར་བྱེད་
བཞིན་པས་ཡིན། ཡིན་ནའང་། མཐར་ཁོས་མི་གཞན་པ་ལས་འདྲི་
རྩད་བྱས་པར་བརྟེན་ནས་དོན་དངོས་དེ་ཤེས་རྟོགས་བྱུང་། དུས་དེ་ནས་
བཟུང་ཁོ་ཨཱའེ་ལན་ལ་འཕྲད་ཐེངས་རེར་ཁོའི་བུ་ཆུང་གི་གནས་ཚུལ་
འདྲི་བ་དང་། བྱིས་པའི་མིང་ལ་ལེན་ཋིན་ཞེས་བཏགས་ཡོད་པ་ཐོས་
རྗེས། ཁོ་དགོད་ཞོར་དུ་བཤད་རྒྱུར། “འོ། ང་བྱིས་པའི་སྟེང་ལ་སྡང་དུ་
འཇོག་བསམ་པ་ཡིན། རྒྱུ་མཚན་བྱིས་པའི་མིང་དེ་ནི་ལེན་ཋིན་ཚང་
ལ་གཏོགས། བཟང་གི་ནམ་ཞིག་ལ་ཁོ་དགོས་འདོད་ན། ངས་ཁྱེར་ཡོང་
ཆོགདེ་མོས་ཤེས་ཡོད།"ཟེར།
ཨཱའེ་ཏྟེ་གྷིར་གྱི་ཆུང་མ་ཚེ་ལས་འདས་རྗེས། ཁོ་གྲོགས་མེད་ཁེར་
རྐྱང་ངང་འདུག ནམ་རྒྱུན་ཁོ་དུར་སར་སོང་ནས་མོར་དུར་མཆོད་བྱེད་
པ་ལས་ཁྱིམ་དུ་འཛུལ་ནས་འདུག
ཡིན་ཡང་། ཁོ་ཚེ་གང་བོར་སེམས་མི་སྐྱིད་པར་འདུག་པ་ག་ལ་
སྲིད། ཁོ་ལ་ད་དུང་ཁོའི་བུ་མོ་ཁ་ཐིར་རེན་ཆུང་བ་ཡོད། ཁ་ཐིར་རེན་
ཆུང་བ་ནི་མོའི་ཨ་མ་དང་ཨ་ན་མ་ན་ཡིན་པས། དེ་ནི་ཁོ་རང་ཧ་ཅང་
དགའ་བའི་དོན་དག་ཅིག་ཡིན།
ཧེན་དྷི་ལཱེ་ཡང་ཁོའི་ནུ་མོ་ཚེ་ལས་འདས་ནས་ཅུང་མ་འགོར་བར་
ཚེ་ལས་འདས་སོང་། ཁོ་འཆི་དུས་ལོ་ཉེར་བདུན་ཙམ་ཡིན་ལ་ཆང་
གིས་བཟི་ནས་ཡོད། འོན་ཀྱང་དོན་དེར་མི་གཅིག་ཀྱང་ཡ་མཚར་
བཞིན་མི་འདུག
དུས་དེ་ནས་བཟུང་། ཧེའེ་ཐི་ཁི་ལཱེ་ཧྥི་འ་འུར་རི་གྲོང་གི་བདག་
པོར་གྱུར། རྒྱུ་མཚན་ཧེན་དྷི་ལཱེ་ཡི་རྒྱུ་ནོར་ཡོད་ཚད་ཤོར་སོང་། སྔོན་
ཆད་གཡོག་པོ་ཡིན་པའི་“ཅིས་ཕུའུ་སི་“ཡི་ལས་ངན་བུ་ཆུང་དེ་ད་ལྟ
འ་འུར་རི་གྲོང་ཡོངས་ཀྱི་བདག་པོར་གྱུར། ཧེན་དྷི་ལཱེ་ཡི་བུ་ཆུང་ཧཱའེར་
ཋིན་ཨིར་འན་ཊཱོ་ཡང་གཡོག་པོར་གྱུར་སོང་། དེ་ནི་ངོ་མ་ཡ་མཚར་བ་
ཞིག་རེད། ཨཱའེ་ལན་གྱིས་དེ་ཤེས་རྗེས་སེམས་སུ་སྐྲག་སྣང་ཞིག་སྐྱེས།
རྒྱུ་མཚན་ནི་ཧྭའེར་ཋིན་གྱིས་ད་དུང་ཧེའེ་ཐི་ཁི་ལཱེ་ཧྥི་ཡིས་ཅི་ཞིག་
བསྒྲུབས་ཡོད་པ་མི་ཤེས་པ་དང་ཧེའེ་ཐི་ཁི་ལཱེ་ཧྥི་ཡིས་ད་དུང་ཨིར་འན་
ཤཱ་ཁྱིམ་རྒྱུད་ལ་འཁོན་ལན་སློག་ཚར་མེད་པས་ཡིན།

ལེའུ་གསུམ་པ།

ལོ་ངོ་བཅུ་གཉིས་འགོར་སོང་། ལོ་འདི་དག་ནི་ཨཱའེ་ལན་ལ་
མཚོན་ན་སྤྲོ་སྐྱིད་ཀྱིས་ཁེངས་པའི་ལོ་ཟླ་ཞིག་ཡིན། ཨཱའེ་བྷཻ་གྷིར་གྱི་
བུ་མོ་ཁ་ཐིར་རེན་ཆུང་བ་ནི་མོའི་ཨ་མ་ལྟར་མཛེས་མོད། ཡིན་ཡང་
གཤིས་ཀ་སོགས་མོའི་ཨ་མ་དང་མི་མཚུངས།
ཁ་ཐིར་རེན་ཆུང་བ་གཅིག་པུར་འཇོལ་མོའི་ཞིང་གྲོང་དང་ཁ་
འབྲལ་མ་མྱོང་། སྐབས་རེར། ཨཱའེ་ཏྟེ་གྷིར་གྱིས་མོ་ཁྲིད་ནས་འཆམ་
འཆམ་དུ་འགྲོ་མོད། ཡིན་ཡང་། མི་གཞན་དང་ལྷན་ཅིག་ཕྱིར་འགྲོ་རུ་
གཏན་ནས་མི་འཇོག སྐབས་རེར། ཁ་ཐིར་རེན་སྒེའུ་ཁུང་གི་གམ་དུ་
བསྡད་ནས་ཨཱའེ་ལན་ལ“ང་ནམ་ཞིག་ལ་རི་བོའི་རྩེར་འཛེག་ཆོགཨཱའེ་
ལན།ང་ནར་སོན་རྗེས་སོང་ན་ཆོག་གམ”ཞེས་དྲིས་བྱུང་།
“ཕལ་ཆེར་ཆོག་རྒྱུ་རེད། སྲས་མོ་ཁ་ཐིར་རེན། སྐབས་དེར་ཁྱོད་ཀྱི་
ཨ་ཕས་ཁྱོད་ལ་བཤད་ངེས”ཞེས་ཨཱའེ་ལན་གྱིས་རྒྱུན་དུ་དེ་ལྟར་ལན་
བཏབ།
ཁ་ཐིར་རེན་ཆུང་བ་ལོ་བཅུ་གསུམ་ཡིན་དུས། ཨཱའེ་ཌྷ་གྷིར་ལེན་
ཋིན་ལ་ཁོའི་ནུ་མོ་ཨེ་ཟ་བྷཱའེ་ལ་ཡི་འཕྲིན་ཞིག་འབྱོར་སོང་ལ། འཕྲིན་
གྱི་ནང་དུ་འདི་ལྟར་བྲིས་ཡོད། མོ་ལ་ནད་ཅིག་ཕོག་ནས་ཡུན་རིང་
འགོར་སོང་ལ། མི་འགྱང་བར་འཇིག་རྟེན་དང་ཁ་འབྲལ་རྒྱུ་ཡིན་པས།
མོའི་བུ་ཆུང་ལེན་ཋིན་ལ་གཉོར་སྐྱོང་བྱེད་དགོས་པའི་ཞུ་བ་བྱས་ཡོད།
ཨཱའེ་ཏྟེ་གྷིར་གྱིས་མི་སེམས་སྐྱོ་བའི་འཕྲིན་དེ་བཀླགས་རྗེས། མྱུར་
དུ་ཨེ་ཟ་བྷཱའེ་ལར་བལྟ་རུ་ཕྱིན། ཁོ་སོང་ནས་གཟའ་འཁོར་གསུམ་
འགོར་སོང་ལ། ཉིན་འདི་དག་གི་རིང་ལ། ཁ་ཐིར་རེན་ཆུང་བ་ཉིན་
རྒྱུན་མེ་ཏོག་ལྡུམ་རའི་ནང་རྩེད་མོ་རྩེ་བ་དང་། ཡང་ན་རྟེའུ་ཆུང་ཆུང་
དེ་ཞོན་ནས་ཡར་འགྲོ་མར་འགྲོ་བྱེད། ཟླ་བདུན་པའི་ཉིན་ཞིག་ལ། མོ་
དུས་ལྟར་ཕྱིར་ཡུལ་ལ་མ་ཐོན་པས། ཨཱའེ་ལན་གྱིས་སེམས་ཁུར་ཆེན་
པོ་བྱས་ནས་མོ་འཚོལ་དུ་སོང་། མོས་འཚོལ་བཞིན་འཚོལ་བཞིན་འ་
འུར་རི་གྲོང་མཐོང་རག་བར་དུ་སོང་། ད་དུང་མོ་མ་རྙེད། དེ་ནས་མོ་འ་
འུར་རི་གྲོང་གི་ཁང་བའི་ཕྱོགས་སུ་རྒྱུགས་ནས་སྒོ་བརྡུང་བ་ན། གཡོག་
པོ་ཞིག་གིས་མོ་ལ་སྒོ་ཕྱེ་ནས་འ། ཁྱོད་ཡོང་ནས་བུ་མོ་ཆུང་ཆུང་ཞིག་
འཚོལ་བ་ཡིན་ནམ། མོ་འདི་ན་ཡོད། སེམས་ཁུར་བྱེད་མི་དགོས། ཧེའེ་
ཐི་ཁི་ལཱེ་ཧྥི་དང་ལྗོའོ་ཟིབ་ཕྱིར་བུད་སོང་་ཟེར།
ཨཱའེ་ལན་གྱིས་ཁ་ཐིར་རེན་སྔོན་ཆད་མོའི་ཨ་མའི་རྐུབ་སྟེགས་
སྟེང་དུ་བསྡད་ནས་ཧཱའེར་ཋིན་དང་ཁ་བརྡ་བྱས་ནས་དགོད་བཞིན་
ཡོད་པ་མཐོང་། ཧཱའེར་ཋིན་ད་ལོ་ཕོ་ལོ་བཅོ་བརྒྱད་ཡིན་ལ། ཁོས་
མཛེས་སྡུག་གི་སྲས་མོ་ཤིག་ལ་བལྟ་བ་བཞིན་ཁ་ཐིར་རེན་ལ་ཅེར་
ནས་འདུག ཁོས་མོ་ལྟ་བུའི་མཛེས་མ་ཞིག་གཏན་ནས་མཐོང་མྱོང་
མེད།
ཨཱའེ་ལན་གྱིས་ཁོ་གཉིས་མཉམ་དུ་ཡོད་པ་མཐོང་ནས་སེམས་ལ་
དགའ་སྣང་ཞིག་སྐྱེས་མོད། ཡིན་ཡང་ཁྲོ་གཉེར་བསྡུས་ཏེ་་ཁ་ཐིར་རེན
ལེན་ཋིན། བྱིས་པ་པྲ་ཚགས་ཁྱོད། ཁྱོད་འདིར་ཡོང་ན་ང་ལ་མི་བཤད་
སྲོལ་ཡོད་དམ”ཟེར།
ཁ་ཐིར་རེན་ཡར་ལངས་ནས་མོའི་གམ་དུ་བརྒྱུགས་ཏེ་དགོད་
ཞོར་དུ“ འོ། ཨཱའེ་ལན།” “ཁྱོད་ཀྱིས་ང་བཙལ་ནས་རྙེད་བྱུང་། སྔོན་ཆད་
ཁྱོད་འདིར་ཡོང་མྱོང་ངམ་་ཟེར།
ཨཱའེ་ལན་གྱིས་དེར་ལན་འདེབས་མི་འདོད་པ་དང་མོས་ད་འུ་
གཉིས་ཕྱིར་ཡུལ་ལ་འགྲོ་ཞེས་བཤད།
མོས་ཧེའེ་ཐི་ཁི་ལཱེ་ཧྥི་གློ་བུར་དུ་ཐོན་པར་སེམས་ཁུར་བྱེད་བཞིན་
ཡོད་མོད། ཡིན་ཡང་ཁ་ཐིར་རེན་སྤྲོ་དགས་ཁེངས་ཏེ་ཁྱིམ་དུ་གནམ་
ལྡིང་ས་ལྡིང་བྱས་ཏེ་བྲོ་འཁྲབ་པས།
ཧཱའེར་ཋིན་དང་གཡོག་པོ་ཚོ་གད་མོ་ཆེན་པོ་ཤོར།
“སྲས་མོ་ཁ་ཐིར་རེན།” “ཁྱོད་ཀྱིས་ཁང་བ་འདི་སུ་ཞིག་གི་ཡིན་པ་
ཤེས་སམ"ཞེས་ཨཱའེ་ལན་གྱིས་གཟབ་ནན་ངང་བཤད།
ཁ་ཐིར་རེན་ཁ་ཕྱིར་འཁོར་ཏེ་ཧཱའེར་ཋིན་ལ་བལྟས་ནས“འདི་
ཁྱོད་ཀྱི་ཨ་ཕའི་ཁང་བ་མ་ཡིན་ནམ”ཞེས་དྲིས། ཁོའི་ངོ་མདོག་དམར་
བོར་གྱུར་ནས"མིན།”ཞེས་ཁོས་སྐད་ཆ་དེ་བཤད་དུས་མིག་ཟུང་མི་
གཞན་ལ་གཞའ་ནས་བཤད། “དེ་ན་ཁང་བ་འདི་སུ་ཞིག་གི་ཡིན། ཁྱོད་
ཀྱི་བདག་པོ་ཡི་ཡིན་ནམ།”
ཧྭའེར་ཋིན་གྱིས་མི་དགའ་བའི་རྣམ་འགྱུར་ཞིག་བསྟན་ནས་ཁ་
ཕར་འཁོར།
ཁ་ཐིར་རེན་གྱིས་་འ། ངས་ཁྱོད་ཁང་བདག་གི་བུ་ཡིན་ནམ་
བསམ་བྱུང་།” “ཁྱོད་ཀྱིས་ང་ལ་ཐོག་མ་ནས་བཤད་ན་འགྲིག ཁྱོད་
གཡོག་པོ་ཞིག་ཡིན་པ་དེ་རེད། ད་སོང་ནས་ངའི་རྟ་ཁྲིད་ཤོག"ཟེར།
ཧཱའེར་ཋིན་གྱིས་་ཁྱོད་རང་ཉིད་སོང་ནས་ཁྲིད་ཤོག ང་ཁྱོད་ཀྱི་
གཡོག་པོ་མིན།" “གདོན་མོ་ཁྱོད”ཟེར་བ་ན། ཨཱའེ་ལན་ཅུང་ཙམ་མིན་
ན་དགོད་ཁ་ཤོར།
ཁ་ཐིར་རེན་གྱིས་སྐད་མཐོན་པོས་་ཁྱོད་ཁ་ཕོ་ཆེ་སོང་།” “ངས་
རང་གི་ཨ་ཕར་གཏུག་ངེས།”ཞེས་བཤད་པ་དང་། ཁ་ཕྱིར་འཁོར་ནས་
གཡོག་མོ་ཞིག་ལ“ཁྱོད་སོང་ནས་ངའི་རྟ་ཁྲིད་ཤོག”ཟེར།
གཡོག་མོ་དེས་“་ང་ཡང་ཁྱོད་ཀྱི་གཡོག་མོ་མིན།” “སྲས་མོ། ཁྱོད་
ཀྱིས་ཧཱའེར་ཋིན་ལ་སྐད་ཆ་བཤད་དུས་གུས་ཞབས་ཡོད་ནི་བྱོས། ཁོ་
བདག་པོ་ཡི་བུ་མིན་ཡང་།ཁོ་ཁྱོད་ཀྱི་ཕུ་བོ་རེད་ཟེར།
ཁ་ཐིར་རེན་དགོད་ཁ་ཤོར་སོང་། མོས“ཁོ་ངའི་ཕུ་བོ་མ་རེད། ཨཱའེ་
ལན། མོ་ལ་ཉོག་གཏམ་བཤད་དུ་མ་འཇུག ངའི་མ་སྤུན་ནུ་བོ་ལན་
སྦྱིན་ན་ཡོད། ངའི་ཨ་ཕ་ཁོ་ལེན་དུ་བུད་སོང་། ཁོ་ནི་སྐུ་དྲག་ཅིག་གི་བུ་
ཡིན།་་ཟེར།
“སྲས་མོ་ཁ་ཐིར་རེན།” “མི་ཞིག་ལ་གཉེན་ཉེ་མང་བོ་ཡོད་
ཆོག”ཅེས་ཨཱའེ་ལན་གྱིས་སྐད་དམའ་མོས་བཤད།
ཁ་ཐིར་རེན་མགོ་རྨོངས་ནས་ཧ་མ་གོ་བར"ཡིན་ཡང། ཨཱའེ་ལན།
ཁོ་ངའི་ཕུ་བོ་མིན། ངས་ཁོ་ངོ་མི་ཤེས།་་ཟེར་བ་དང་སྒོ་ཕྱེ་ནས་ཕྱི་རུ་
རྒྱུགས་སོང་།
ཕར་བལྟས་ན་ཧཱའེར་ཋིན་གྱི་སེམས་པ་སྐྱོ་སྡུག་གིས་ཁེངས་ཡོད་
མོད། ཡིན་ཡང་། ཁོ་སོང་ནས་ཁ་ཐིར་རེན་གྱི་རྟ་འཁྲིད་ནས་སྒོ་ཁར་
ཐོན།
ལམ་བར་དུ། ཨཱའེ་ལན་གྱིས་ཁ་ཐིར་རེན་ལ་མོའི་ཨ་ཕ་འ་འུར་རི་
གྲོང་གི་མི་ལ་མི་དགའ་བས། འུ་གཉིས་འདིར་ཡོང་བའི་གནས་ཚུལ་
ཁོ་ལ་ཤེས་སུ་འཇུག་མི་རུང་ཟེར་ནས་ཁོ་གཉིས་ཀྱིས་མཉམ་དུ་ཨཱའེ་ཌྷ་
གྷིར་ལ་གསང་བ་བྱེད་པར་ཐག་བཅད།
མོ་རང་གཉིས་འཇོལ་མོའི་ཞིང་གྲོང་དུ་ཐོན་དུས། ཨཱའེ་བྷཻ་གྷིར་
གྱིས་བྲིས་པའི་འཕྲིན་ཞིག་འབྱོར་སོང་། འཕྲིན་གྱི་ནང་དུ་ཨེ་ཟ་བྷཱའེ་ལ་
ཚེ་ལས་འདས་སོང་ལ། ཨཱའེ་རྦྷེ་གྷིར་གྱིས་ཨཱའེ་ལན་ལ་ཁ་ཐིར་རེན་གྱི་
ནུ་བོ་ལེན་ཋིན་ལ་ཁང་བ་ཞིག་བཀོད་སྒྲིག་བྱེད་དགོས་ཞེས་བྲིས་ཡོད།
ཁ་ཐིར་རེན་གྱིས་མོའི་ཨ་ཕ་མི་འགྱང་བར་ཕྱིར་ཡོང་བར་ཤེས་
ནས་དགའ་སྤྲོ་རབ་ཏུ་རྒྱས་ལ། མོའི་ནུ་བོའང་ཡོང་གི་ཡོད་པ་ཤེས་ནས
དགའ་བ་འབུམ་གྱིས་ཁེངས་ཡོད།
ཨཱའེ་ཌྷ་གྷིར་དང་ལེན་ཋིན་ཕྱིར་ཡུལ་དུ་ཐོན་དུས། ས་རུབ་འདུག
ཁ་ཐིར་རེན་རྒྱུགས་ཡོང་ནས་མོས་ཨ་ཕ་ལ་འཐམ། ཨཱའེ་ལན་གྱིས་བུ་
ཆུང་ལེན་ཋིན་མཐོང་བ་ན། མོའི་སེམས་སུ་་གནམ་རྒན་མ། བྱིས་པ་
འདི་ཨཱའེ་བྷཻ་གྷིར་གྱི་བུ་ཡིན་ཡང་། ཁོ་ཁོའི་ཨ་ཞང་དང་ཨ་ན་མ་ན་
རེད།"སྙམ།
ཟ་མ་ཟས་རྗེས། ཨཱའེ་ལན་གྱིས་ལེན་ཋིན་ཐོག་ཁང་དུ་འཁྲིད་དེ་
ཁོའི་ཁང་བའི་ནང་བསྐྱལ་ནས་ཁོ་གཉིད་རག་བར་དུ་བསྒུགས། དེ་
རྗེས་མོ་སོང་ནས་ཨཱའེ་བྷཻ་གྷིར་གྱི་མལ་ཁང་ནང་སྒྲོན་མེ་བསྒྲོན་དུས།
གཡོག་མོ་ཞིག་གིས་སྐུ་ཞབས་ཧེའེ་ཐི་ཁི་ལཱེ་ཧྥི་ཡི་གཡོག་པོ་ལྗོའོ་ཟིབ་
སྒོ་ཁར་ཐོན་ཡོད་ཟེར།
“ལྗོའོ་ཟིབ་ཀྱིས་སྐུ་ཞབས་ཨཱའེ་བྷཻ་གྷིར་ལ་སྐད་ཆ་ཞིག་བཤད་རྒྱུ་
ཡོད་ཟེར།”ཞེས་གཡོག་མོ་དེས་བཤད།
ཨཱའེ་ལན་གྱིས་ཁོ་ཡོང་བའི་དམིགས་ཡུལ་ཅི་ཡིན་པ་ཕལ་ཆེར་
རྟོགས་ནས་སེམས་འཚབ་སྟེ་བཤད་རྒྱུར། “ངས་སྐུ་ཞབས་ཨཱའེ་ཌྷ་གྷིར་
སྐབས་འདིར་ཁོ་ལ་ཐུག་འདོད་མེད་པར་སྙམ།” “ངས་སྔོན་ལ་ཁོར་འདྲི་
དགོས།"
སྐབས་དེར་ལྗོའོ་ཟིབ་སྣེ་ལེན་ཁང་དུ་ཐོན་འདུག ཁོས“ང་ཨཱའེ་བྷཻ་
གྷིར་ལེན་ཋིན་ལ་ཐུག་དགོས་ཟེར།
“ཁོ་ད་ལྟ་གཉིད་འདུག”ཅེས་ཨཱའེ་ལན་གྱིས་ལན་བཏབ།
ལྗོའོ་ཟིབ་ཀྱིས་མོར་ཁ་ཡ་མི་བྱེད་པར“ཁོའི་ཁང་བ་གང་
ཡིན།”"ཞེས་དྲིས་བྱུང་།
ཨཱའེ་ལན་གྱིས་ཁོ་ལ་དེར་བསྒྲག་རོགས་ཞེས་བཤད་རྗེས་དཔེ་
ཁང་དུ་སོང་ནས་ཨཱའེ་རྗེ་གྷིར་ལ་ལྗོའོ་ཟིབ་ཀྱིས་ཕྱི་རོལ་ཏུ་ཁོ་ལ་
བསྒུག་འདུག་ཅེས་བཤད། ཡིན་ཡང་། ལྗོའོ་ཟིབ་ཀྱིས་སྔ་མོ་ནས་མོའི་
རྗེས་དེད་ནས་ཁང་བའི་ནང་དུ་ཐོན་ཡོང་
ཁོས་ཨཱའེ་ཌྷ་གྷིར་མེ་ཐབ་གམ་དུ་བསྡད་ཡོད་པ་མཐོང་འཕྲལ་ངོ་
ལ་ཁྲོ་གཉེར་ཞིག་བསྡུས་ནས་སྐད་མཐོན་པོས་བཤད་རྒྱུར། “ཧེའེ་ཐི་ཁི་
ལཱེ་ཧྥི་ཡིས་ང་མངགས་ནས་ཁོའི་བུ་ཁྲིད་དེ་འ་འུར་རི་གྲོང་དུ་ཤོག་ཟེར་
ལ༑ ཁོས་ད་དུང་གལ་ཏེ་ངས་ཁོའི་བུ་ཁྲིད་ཡོང་མ་ཐུབ་ན་ང་ཡང་ཡོང་
ས་མེད་ཟེར།”ཞེས་ལན་བཏབ།

ལེའུ་བཞི་བ།

ཨཱའེ་བྷཻ་གྷིར་གྱི་གདོང་ལ་སྐྱོ་སྡུག་གིས་ཁེངས་འདུག་ལ། ལེན་
ཋིན་འ་འུར་རི་གྲོང་དུ་འགྲོ་བར་ཁོ་འཐད་པ་མིན་ཡང་། ཧེའེ་ཐི་ཁི་ལེ་
ཧྥི་ཁོའི་ཨ་ཕ་ཡིན་པས། ཨཱའེ་ཌྷ་གྷིར་ལ་ཐབས་ཅི་ཡང་མེད་པ་རེད།
ཨཱའེ་ཌྷ་གྷིར་གྱིས་ངག་འཇམ་པོས་བཤད་རྒྱུར། “ཕྱིར་སོང་ནས་
ཧེའེ་ཐི་ཁི་ལཱེ་ཧྥི་ལ་ཤོད་དང་། ལེན་ཋིན་སང་ཉིན་འ་འུར་རི་གྲོང་དུ་
བསྐྱལ་ཡོང་། ད་ཁོ་ཐང་ཆད་ནས་གཉིད་འདུག དོ་ནུབ་འགྲོ་ཐུབ་རྒྱུ་མ་
རེད།"
ཨཱའེ་ལན་གྱིས་ནངས་སྔ་མོ་ནས་ལེན་ཋིན་བོས་ཏེ་ཁོའི་ཨ་ཕ་
ཡོད་སར་འགྲོ་དགོས་ཞེས་བཤད་པ་ན། ཁོ་ཡ་མཚར་ནས“ང་ལ་ཕ་
ཞིག་ཡོད་པའི་གནས་ཚུལ་ཨ་མས་ང་ལ་བཤད་མ་མྱོང་།" “ཁོ་གང་དུ་
ཡོད། ང་ཁོ་དང་མཉམ་དུ་འདུག་པ་ལས་ཁྱོད་ཚོ་དང་མཉམ་དུ་འདུག་
འདོད”ཟེར།
ཨཱའེ་ལན་གྱིས་“་ཁོ་འདི་དང་ཐག་མི་རིང་བའི་ས་ཆ་ཞིག་ལ་ཡོད།”
“ཁྱོད་ནར་སོན་ན་ང་ཚོར་བལྟ་རུ་ཡོང་ཆོག”ཟེར།
“ཨ་ཡ་མཚན། ངས་ཨ་ཕ་ཐེངས་གཅིག་ལའང་མཐོང་མ་མྱོང་།”
“ང་ཁོ་ལ་ཆ་རྒྱུས་ཅི་ཡང་མེད།"
ཉིན་དེར། ཁོ་ཚོ་འ་འུར་རི་གྲོང་དུ་ཐོན་དུས། ཨཱའེ་ལན་གྱིས་ལེན་
ཋིན་ལ་བལྟས་པ་ན།ཁོས་མི་དགའ་བའི་ཉམས་ཞིག་བསྟན་མོད།ཡིན་
ཡང་ཅི་ཡང་བཤད་མ་སོང་།
ཁོ་ཚོ་འ་འུར་རི་གྲོང་དུ་ཐོན་དུས་ཞོགས་པ་ཡིན་པས། དེ་ཚང་
གིས་ནངས་ཇ་འཐུང་མ་ཐག་ཡིན་ལ། ལྗོའོ་ཟིབ་དང་ཧེའེ་ཐི་ཁི་ལཱེ་ཧྥི་
གཉིས་ཀྱིས་ཁ་བརྡ་བྱས་ནས་བསྡད་ཡོད། ཧཱའེར་ཋིན་གྱིས་ཞིང་ལས་
གཉེར་བར་གྲ་སྒྲིག་བྱེད་བཞིན་ཡོད།
ཧེའེ་ཐི་ཁི་ལཱེ་ཧྥི་ཡིས་་ཁྱོད་བདེ་མོ། ཨཱའེ་ལན།” “ཁྱོད་ཀྱིས་བྱིས་པ་
བསྐྱལ་ཡོང་བ་ཡིན་ནམ། ཡ་ངས་བྱིས་པར་ཅིག་བལྟ་དགོས་ཟེར།
ཁོཁོ་ཡར་ལངས་ནས་སྒོ་ཁར་ཡོང་བ་ན་ཧཱའེར་ཋིན་དང་ལྗོའོ་ཟིབ་
གཉིས་ཁོའི་རྗེས་དེད་ནས་ཡོང་། ལེན་ཋིན་གྱིས་མི་ཆེན་དེ་གསུམ་
མཐོང་ནས་སྐྲག་སྣང་ཆེན་པོ་སྐྱེས་ཏེ་ཨཱའེ་ལན་ལ་དམ་པོར་འཐམས།
“ཁོ་ལ་ཟ་རྒྱུ་ཞིག་ཁྱེར་ཤོག”ཅེས་ཧེའེ་ཐི་ཁི་ལཱེ་ཧྥི་ཡིས་བཤད་
རྗེས། ཁོས་ལེན་ཋིན་ལ"བྱིས་པ། དེ་འདྲ་མ་སྐྲག ངས་ཁྱོད་ལ་གནོད་མི་
བྱེད། ཁྱོད་ཨེ་ཟ་བྷཱའེ་ལ་ཡི་བུ་ཡིན་ནམ། ཁྱོད་ཀྱིས་ང་སུ་ཡིན་པ་ཤེས་
སམ་ཟེར།
“མི་ཤེས།”ཞེས་ལེན་ཋིན་གྱིས་ལན་བཏབ།
ཧེའེ་ཐི་ཁི་ལཱེ་ཧྥི་ཡིས“ངོ་མ་ཡག་པོ་མ་རེད། ཁྱོད་ཀྱི་ཨ་མ་གླེན་མ་
ཞིག་རེད། ཁྱོད་ཀྱི་ཨ་ཕའི་གནས་ཚུལ་ཅི་ཡང་ཁྱེད་ལ་མི་བཤད་སྲོལ་
ཡོད་དམ། ད་མ་ངུ། ངའི་ཁར་ཉོན་དང༌། ངས་ཁྱོད་གཉོར་སྐྱོང་བྱེད་ངེས།
ཨཱའེ་ལན། ད་ཁྱོད་ཕྱིར་སོང་ཆོག”ཟེར།
ཨཱའེ་ལན་གྱིས་“ངའི་རེ་བ་ནི་ཁྱོད་ཀྱིས་བྱིས་པ་འདིར་གཅེས
སྐྱོང་ལེགས་པོ་བྱེད་རོགས།" “ཁོ་ནི་ཁྱོད་ཀྱི་ཤ་ལས་ཆད་པའི་བུ་ཕྲུག་
ཡིན།"ཞེས་བཤད།
ཧེའེ་ཐི་ཁི་ལཱེ་ཧྥི་ཡིས“ངས་ཁོར་གཅེས་སྐྱོང་ལེགས་པོ་བྱེད་ངེས”
“ངའི་བུ་ནར་སོན་ཚེ་ངའི་རྒྱུ་ནོར་ཤུལ་འཛིན་བྱེད་དགོས། ཁོ་ལ་དོན་
དག་འདྲ་བྱུང་མི་རུང་།”ཟེར།
ལེན་ཋིན་གྱིས་ཉམས་བཞག་མེད་པའི་སྟབས་དང་བསྟུན་ནས་
ཨཱའེ་ལན་མྱུར་དུ་སྒོར་བུད་པ་ན། གློ་བུར་དུ་མོས་ལེན་ཋིན་གྱིས་ངུ་
འབོད་ཆེན་པོ་བྱེད་བཞིན་པ་ཐོས། “ང་གཅིག་པུར་མ་བསྐྱུར། ང་འདི་
ནས་མི་འདུག”"
ཁ་ཐིར་རེན་གྱིས་མོའི་ནུ་བོ་བུད་སོང་བ་ཤེས་རྗེས། སེམས་སྡུག་
ནས་ངུ་བཞིན་ཡོད། རྒྱུ་མཚན་ནི་མོ་ད་དུང་མོའི་ནུ་བོ་དང་མཉམ་དུ་
རྩེད་མོ་རྩེ་འདོད།
ཟླ་འགའི་རྗེས་སུ། ཨཱའེ་ལན་འ་འུར་རི་གྲོང་གི་གཡོག་པོ་ཞིག་ལ་
འཕྲད་ནས་ལེན་ཋིན་གྱི་གནས་ཚུལ་དྲིས་པ་ན། ཁོར་རྒྱུན་དུ་ནད་བྱུང་
རྒྱུ་མང་ལ། ཧེའེ་ཐི་ཁི་ལཱེ་ཧྥི་ཡིས་ཀྱང་ཁོ་ལ་དེ་འདྲ་གཅེས་རྒྱུ་མེད་ཟེར།
ལོ་གསུམ་གྱི་རྗེས་སུ། ཁ་ཐིར་རེན་ལོ་བཅུ་དྲུག་ལ་སོན་པ་དང་།
མོའི་སྐྱེས་སྐར་ལ་སུ་ཡང་སྤྲོ་བ་སྐྱེས་མི་སྲིད། རྒྱུ་མཚན་མོའི་སྐྱེས་སྐར་
གྱི་ཉིན་མོ་དེ་ནི་མོའི་ཨ་མའི་འདས་སྐར་ཡིན། ཉིན་དེར་ཨཱའེ་ཏྟེ་གྷིར་
རྒྱུན་དུ་དཔེ་ཁང་དུ་འཛུལ་ནས་སྒོར་མི་ཡོང་ལ། ཁ་ཐིར་རེན་གཅིག་
པུར་ལུས་ཡོད།
ཁ་ཐིར་རེན་ལོ་བཅུ་དྲུག་ལ་སོན་པའི་སྐྱེས་སྐར་ཉིན་ནི་མཛེས་
སྡུག་ཡིད་འོང་གི་དཔྱིད་ཀ་ཞིག་ཡིན། ཁ་ཐིར་རེན་རྒྱུགས་ཡོང་ནས་
མོའི་ཨ་ཕས་འུ་གཉིས་ཕྱི་རོལ་ཏུ་འཆམ་འཆམ་བྱེད་དུ་སོང་ཆོག་ཟེར་
ཞེས་ཨཱའེ་ལན་ལ་བཤད་པ་ན། ཨཱའེ་ལན་གྱིས་མོ་ཁྲིད་ནས་ལམ་དུ་
ཆས། ལམ་བར་དུ་ཁ་ཐིར་རེན་སྔོན་ནས་སྔོན་དུ་རྒྱུགས་པས་ཨཱའེ་
ལན་རྗེས་ནས་རྗེས་སུ་བསྐྱུར། ཡུན་རིང་ལ་སོང་རྗེས། ཨཱའེ་ལན་ཐང་
ཆད་ནས་ཕྱིར་ཡུལ་དུ་ལོག་ན་བཟང་སྙམ།
ཨཱའེ་ལན་གྱིས་ཁ་ཐིར་རེན་ལ་ད་ཕྱིར་ཡུལ་དུ་འགྲོ་ཞེས་འུར་
བརྒྱབ་ཀྱང་མོ་དང་རྒྱང་ཐག་ཧ་ཅང་རིང་བས་ཁ་ཐིར་རེན་གྱིས་མ་
ཐོས། གློ་བུར་དུ། ཁ་ཐིར་རེན་གར་སོང་ཆ་མེད་དུ་གྱུར་པ་དང་ཨཱའེ་
ལན་གྱིས་མཐོང་དུས་མོ་འ་འུར་རི་གྲོང་གི་ཉེ་འདབས་སུ་ཐོན་ནས་
སྐྱེས་པ་གཉིས་དང་ཁ་བརྡ་བྱེད་བཞིན་ཡོད་ལ། སྐྱེས་པ་གཉིས་ལས་
གཅིག་ནི་ཧེའེ་ཐི་ཁི་ལཱེ་ཧྥི་ཡིན།
མོས་ཧེའེ་ཐི་ཁི་ལཱེ་ཧྥི་ཡི་ས་ཁོང་དུ་བྱ་ཚང་འཚོལ་བཞིན་པ་ཧེའེ་
ཐི་ཁི་ལཱེ་ཧྥི་ཡིས་མཐོང་བས་ཁོས་མོ་ལ་རྐུན་མ་ཞིག་དང་འདྲ་བར་
འདིར་ཅི་བྱེད་ཀྱིན་ཡོད་ཅེས་ཚ་འདྲི་བྱེད་བཞིན་པ་ཨཱའེ་ལན་གྱིས་
ཐོས།
ཁ་ཐིར་རེན་གྱིས་“ང་རྐུན་མ་མིན།" “ངའི་ཨ་ཕས་འདིར་བྱ་
ཚང་ཡོད་ཟེར། དེ་བས། ང་འདིར་ཡོང་ནས་དེར་བལྟ་འདོད་པ་ཙམ་
ཡིན་ཟེར།
ཧེའེ་ཐི་ཁི་ལཱེ་ཧྥི་ཡིས་ཨཱའེ་ལན་ལ་བལྟས་ནས་གདོང་ལ་གཡོ་
འཛུམ་ཞིག་ལངས་ཏེ“འོ། དེ་ན་སུ་རྐུན་མ་རེད།” “ཁྱོད་ཀྱི་ཨ་ཕ་ཡིན་
ནམ”ཞེས་དྲིས།
ཁ་ཐིར་རེན་གྱིས་སྐུ་ཞབས། ངའི་ཨ་ཕ་སྐུ་ཞབས་ཨཱའེ་བྷཻ་གྷིར་
ལེན་ཋིན་ཡིན།” “ཁྱོད་ཀྱིས་ངའི་ཨ་ཕ་ཕལ་ཆེར་ཤེས་རྒྱུ་མ་རེད། དེ་
མིན། ཁྱོད་ཀྱིས་ང་ལ་སྐད་ཆ་དེ་ལྟར་བཤད་མི་སྲིད།"ཟེར་ནས་གམ་དུ་
ལངས་འདུག་པའི་ཧྭའེར་ཋིན་ལ་བལྟས་ཏེ་་ངས་ཁོ་སྔོན་ཆད་མཐོང་
མྱོང”“ཁོ་ཁྱོད་ཀྱི་བུ་ཡིན་ནམ”ཞེས་དྲིས།
“མིན། ཁོ་ངའི་བུ་མིན།"ཞེས་ཧེའེ་ཐི་ཁི་ལཱེ་ཧྥི་བཤད་རྒྱུར།“ཡིན་
ཡང་། ང་ལ་བུ་ཞིག་ཡོད་ལ། ཁྱོད་ཀྱིས་སྔོན་ཆད་ཁོ་མཐོང་མྱོང་། ཁྱོད་
དང་ཨཱའེ་ལན་གཉིས་ངའི་རི་གྲོང་དུ་སོང་ནས་ངལ་ཞིག་གསོས་ན་མི་
ལེགས་སམ།ཉེ་འདབས་འདིར་ཡོད།”
ཨཱའེ་ལན་གྱིས་མྱུར་དུ་བཤད་རྒྱུར།“སྲས་མོ་ཁ་ཐིར་རེན། ཁྱོད་ཀྱི་
ཨ་ཕས་འུ་གཉིས་མྱུར་དུ་ཡུལ་ལ་ལོག་ན་བསམ་ཡོད།"
“ཅིའི་ཕྱིར།”ཞེས་ཁ་ཐིར་རེན་གྱིས་དྲིས་བྱུང་། མོས“འུ་ཚོ་མཉམ་
དུ་འ་འུར་རི་གྲོང་དུ་འགྲོ།སྐུ་ཞབས།དེ་ཁྱོད་ཀྱི་ཡུལ་མིན་ནམ། ང་ཁྱོད་
ཀྱི་བུ་ལ་ཐུག་འདོད་་ཟེར།
ཧེའེ་ཐི་ཁི་ལཱེ་ཧྥི་ཡིས་་ཁྱོད་ངའི་བུ་དང་ངོ་ཐུག་ཆོག ཨཱའེ་ལན།
ཁྱོད་ཁ་རོག་སྡོད །” “བུ་མོ་འདི་ཐག་རིང་ཞིག་ལ་ཡོང་མེད། ཨཱའེ་ལན།
ང་ཚོ་དང་མཉམ་དུ་འ་འུར་རི་གྲོང་དུ་འགྲོ་ཞེས་བཤད།
ཁ་ཐིར་རེན་ཚང་མའི་སྔོན་དུ་རྒྱུགས་ནས་ད་ལྟ་སྒོ་ཁར་ཐོན་ལ་ཉེ།
ཨཱའེ་ལན་ཁོང་ཁྲོ་ལངས་མོད། མོ་ལ་ཐབས་ཅི་ཡང་མེད་པས། ཧེའེ་ཐི་
ཁི་ལཱེ་ཧྥི་ཡི་རྗེས་དེད་ནས་མི་འགྲོ་ཀ་མེད་བྱུང་།
ཧེའེ་ཐི་ཁི་ལཱེ་ཧྥི་རྒྱུགས་སོང་ནས་ཁ་ཐིར་རེན་ལ་སྒོ་ཕྱེ་བ་དང༌།
ཁོས་ཁ་ཐིར་རེན་ལ་ལྟ་དུས་འཛུམ་མདངས་ཀྱིས་ཁེངས་ཡོད་ལ། མོ་ལ་
སྐད་ཆ་བཤད་དུས་ཀྱང་ངག་འཇམ་པོ་ཡིན།
ཨཱའེ་ལན་གྱིས་ལེན་ཋིན་ཐབ་ཀའི་གམ་དུ་སྡོད་པ་མཐོང་བ་དང་།
ད་ལྟ་ཁོའི་གཟུགས་ཡར་ཆེ་ནས་གསར་རྒོད་ཅིག་ཏུ་གྱུར་ཡོད།
ཧེའེ་ཐི་ཁི་ལཱེ་ཧྥི་ཡིས“ལེན་ཋིན།” “ཁྱོད་ཀྱི་ཨ་ཅེ་ཁ་ཐིར་རེན་
བརྗེད་ཡོད་དམ།”ཞེས་དྲིས་བྱུང་།
ཁ་ཐིར་རེན་གྱི་གདོང་ལ་འཛུམ་གྱིས་ཁེངས་ནས་“ལེན་ཋིན་ཡིན་
ནམ།" "ཡ་མཚར། ཁོའི་གཟུགས་ང་ལས་ཀྱང་རིང་། ལེན་ཋིན། ཁྱོད་
བདེ་མོ།"ཞེས་བཤད་པ་ན།།
ལེན་ཋིན་མོའི་གམ་དུ་རྒྱུགས་ཡོང་། ཁ་ཐིར་རེན་གྱིས་ཁོ་ལ་འོ་
ཞིག་བྱས།
ཧེའེ་ཐི་ཁི་ལཱེ་ཧྥི་ཡིས་ཁོ་གཉིས་ལ་བལྟས་ནས་གདོང་ལ་ལྐོག་གྱུར་
གྱི་འཛུམ་ཞིག་རྒྱས།
“དེ་ན། ཁྱོད་ངའི་ཚ་ཞང་མ་ཡིན་ནམ།”ཞེས་ཁ་ཐིར་རེན་གྱིས་
ཧེའེ་ཐི་ཁི་ལཱེ་ཧྥི་ལ་དྲིས་བྱུང་། མོས་མུ་མཐུད་དུ་ཧེའེ་ཐི་ཁི་ལཱེ་ཧྥི་ལ་ད་
ཅི་ཁྱོད་ཁོང་ཁྲོ་ལངས་སླ་བ་ཞིག་ཡིན་ཡང་ངས་བསམ་ན་ཁྱོད་མི་བློ་
འབབ་ཅིག་རེད། ཁྱོད་ཀྱིས་ཅིའི་ཕྱིར་ལེན་ཋིན་ཁྲིད་ནས་ནམ་རྒྱུན་ང་
ལ་བལྟ་རུ་མི་ཡོང་།”ཟེར།
ཧེའེ་ཐི་ཁི་ལཱེ་ཧྥི་ཡིས་ངག་འཇམ་པོས་བཤད་རྒྱུར།"ད་ངས་ཁྱོད་ལ་
དྲང་མོར་བཤད།” “ཁྱོད་ཀྱི་ཨ་ཕ་དང་ངེད་གཉིས་ནི་ལོ་གང་མང་ཞིག་
གི་དགྲ་ཟླ་ཡིན། གལ་ཏེ་ཁྱོད་ཀྱིས་དེ་རིང་འ་འུར་རི་གྲོང་དུ་ང་ལ་བལྟ་
རུ་ཡོང་བ་ཁོར་བཤད་ཚེ།རྗེས་ཕྱོགས་ཁོས་ཁྱོད་ཡོང་དུ་མི་འཇོག”
ཁ་ཐིར་རེན་གྱིས་འུར་བརྒྱབ་ནས་ཁྱོད་གཉིས་ཅིའི་ཕྱིར་དགྲ་ཟླ་
ཡིན།ཚ་ཞང་།དོན་དག་ཅི་བྱུང་སོང”ཞེས་དྲིས་བྱུང་།
ཧེའེ་ཐི་ཁི་ལཱེ་ཧྥི་ཡིས་སེམས་སྐྱོ་མདོག་གིས་བཤད་རྒྱུར། ་་ཁྱོད་ཀྱི་
ཨ་ཕས་ང་དབུལ་བོ་ཞིག་ཡིན་པར་བསམ་ནས་ཁོའི་ནུ་མོ་དང་གཉེན་
སྒྲིག་པར་འཐད་པ་མ་བྱུང་།" “ཡིན་ཡང་། མཐར་ངེད་གཉིས་གཉེན
སྒྲིག་བྱས་སོང་། དུས་དེ་ནས་བཟུང་ཁོས་ང་ལ་གུ་ཡངས་གཏོང་མི་
སྲིད།” ཁ་ཐིར་རེན་གྱིས་ཁོས་དེ་ལྟར་བྱས་ན་མི་འགྲིག” “ང་སོང་ནས་
ཁོ་ལ་བཤད་ཡ། གང་ལྟར་ང་དང་ལེན་ཋིན་གཉིས་དགྲ་ཟླ་མིན་པས།
ཁོ་ཡང་ཅིའི་ཕྱིར་ང་ལ་ལྟ་རུ་ཡོང་མི་ཆོག་ཟེར།
“ངས་བསམ་ན་ང་དེ་འདྲའི་ཐག་རིང་ཞིག་ལ་ཡོང་ཐུབ་རྒྱུ་མ་རེད།
ཡིན་ཡང་། སྐབས་རེར་ཁྱོད་འདིར་ང་ལ་བལྟ་རུ་ཡོང་ཆོག”ཅེས་མོའི་
ནུ་བོས་བཤད་བྱུང་།
ཧེའེ་ཐི་ཁི་ལཱེ་ཧྥི་ཡིས་ཁོའི་བུ་ལ་བལྟས་ནས་་ཁྱོད་ཀྱི་ཨ་ཅེ་ཁྲིད་
ནས་མེ་ཏོག་ལྡུམ་རར་སོང་།”“མོ་ལ་བདག་སྐྱོང་བྱེད་དགོས"ཟེར།
བྱིས་པ་གཉིས་ཕྱི་རུ་བུད་སོང་། ཧེའེ་ཐི་ཁི་ལཱེ་ཧྥི་ཡིས་གཡོག་པོ་
ཞིག་བོས་ནས་ཨཱའེ་ལན་ལ་ཇ་འཐུང་དུ་བཅུག ཁ་ཐིར་རེན་དང་ལན་
ཏྟིན་གཉིས་མཉམ་དུ་ཡོད་པར་ཁོ་ཧ་ཅང་དགའ་སྤྲོ་ཆེན་པོ་སྐྱེ་བཞིན་
ཡོད་པ་འདྲ།
ཨཱའེ་ལན་དང་ཁ་ཐིར་རེན་གཉིས་དུས་ཚོད་གཅིག་ལྷག་རིང་
དེར་བསྡད་རྗེས་ཕྱིར་ཡུལ་དུ་ལོག ལམ་བར་དུ་ཨཱའེ་ལན་གྱིས་ཁ་ཐིར་
རེན་ལ་ཧེའེ་ཐི་ཁི་ལཱེ་ཧྥི་མི་ཇི་འདྲ་ཞིག་ཡིན་པ་ཤེས་སུ་འཇུག་བསམ་
མོད། ཡིན་ཡང་། མོ་ཨཱའེ་ལན་གྱི་སྐད་ཆར་ཡིད་ཆེས་ཀྱི་མེད། མོས་འོ།
ཨཱའེ་ལན། ཁྱོད་ཀྱིས་སེམས་ཁུར་བྱེད་དྲག་སོང་། ངས་བལྟས་ན་ངའི་
ཚ་ཞང་དེ་འདྲའི་མི་ངན་ཞིག་མ་རེད། སང་ཉིན་ངས་ཨ་ཕར་དོན་དག་
འདི་བཤད་དགོས”ཟེར།
ཉིན་གཉིས་པར། ཁ་ཐིར་རེན་གྱིས་འ་འུར་རི་གྲོང་དུ་སོང་བའི་
དོན་དེ་མོའི་ཨ་ཕར་བཤད། མོས་“ཨ་ཕ།” “ནུ་བོ་ལེན་ཋིན་འདི་འདྲའི་
ཐག་ཉེ་ཞིག་ཏུ་སྡོད་པ་ང་ལ་མི་བཤད་དོན་ཅི། ཁྱོད་ཧེའེ་ཐི་ཁི་ལཱེ་ཧྥི་ལ་
མི་དགའ་བའི་རྐྱེན་ཡིན་ནམ”ཞེས་དྲིས།
"མིན།"ཞེས་ཁོས་སྐད་དམའ་མོས་ལན་བཏབ་ནས་་ངས་དོན་དེ་
ཁྱོད་ལ་མ་བཤད་པའི་རྒྱུ་མཚན་ནི་ཧེའེ་ཐི་ཁི་ལཱེ་ཧྥི་ང་ལ་མི་དགའ་བར་
མ་ཟད། ཁོ་འུ་ཚང་ལ་མི་དགའ། ཁོ་ངོ་མ་མི་ངན་ཞིག་ཡིན། གཅེས་
ཕྲུག ཁོས་ཐབས་བརྒྱ་ཇུས་སྟོང་གིས་ཁོར་སྡང་བའི་མི་ལ་གནོད་འཚེ་
བྱེད་སྲིད། ཁ་ཐིར་རེན། ངས་བཤད་པ་ཚང་མ་དོན་དངོས་ཡིན། རྗེས་
ཕྱོགས་ཁོའི་ཉེ་སར་མ་འགྲོ། ཁོའི་འ་འུར་རི་གྲོང་དུ་ཡང་མ་འགྲོ་་ཟེར།
ཁ་ཐིར་རེན་གྱིས་མགོ་བོ་ལྕོག་ལྕོག་བྱས་མོད། ཡིན་ཡང་། ཨཱའེ་
ལན་གྱིས་ཁ་ཐིར་རེན་ད་དུང་སྐད་ཆ་དེ་དག་ལ་ཡིད་ཆེས་ཀྱི་མེད་པ་
ཤེས།
མོས་་ཡིན་ཡང་། ཨ་ཕ། ཁོ་ཧ་ཅང་མཛའ་བརྩེ་ལྡན་པ་ཞིག་རེད།"
“ཁོས་ང་ལ་གལ་ཏེ་ང་འཐད་པ་ཡིན་ན། ང་ནམ་ཡིན་ཡང་ཁོ་ཚང་ལ་
ཡོང་ཆོག ཁོས་ང་དང་ལེན་ཋིན་གཉིས་གྲོགས་པོར་གྱུར་ན་བསམ་
ཡོད། ཡིན་ཡང་། ཨ་ཕ་ཁྱོད་འཐད་པ་མ་རེད་ཟེར།
ཨཱའེ་ཌྷ་གྷིར་གྱིས་ཁོའི་བུ་མོ་ལ་དོན་དངོས་མི་བཤད་ཀ་མེད་བྱུང་།
དེ་ནས་ཁོས་ཧེའེ་ཐི་ཁི་ལཱེ་ཧྥི་ཡིས་ཨེ་ཟ་བྷཱའེ་ལ་ལ་ཇི་ལྟར་བརྙས་བཅོས
བྱས་ཚུལ་དང་འ་འུར་རི་གྲོང་ཇི་ལྟར་ཁོ་ལ་ཐོབ་པ་སོགས་མོ་ལ་རགས་
བསྡུས་ཤིག་བཤད།
དེ་དག་ཐོས་རྗེས། ཁ་ཐིར་རེན་ཧ་ཅང་ཡ་མཚར་སྐྱེས།
ཨཱའེ་བྷཻ་གྷིར་གྱིས“ཡ། ཁ་ཐིར་རེན། ད་ཁྱོད་ཀྱིས་ངས་ཅིའི་ཕྱིར་
ཁྱོད་ཧེའེ་ཐི་ཁི་ལཱེ་ཧྥི་ཡི་རི་གྲོང་དུ་འགྲོ་རུ་མི་འཇོག་པ་ཤེས་སོང་ངམ།”
“ད་འདང་མ་རྒྱག་"ཟེར།
ཁ་ཐིར་རེན་གྱིས་མོས་ཨ་ཕ་ལ་འོ་ཞིག་བྱས་ནས་ཁོས་བཤད་པ་
ལྟར་བསྒྲུབ་པར་ཁས་བླངས། ཡིན་ཡང་། ཉིན་དེའི་དགོང་མོར། ཨཱའེ་
ལན་མོའི་མལ་ཁང་དུ་འཛུལ་དུས། མོ་གཅིག་པུར་སེམས་སྡུག་ནས་
བསྡད་ཡོད།
“དོན་དག་ཅི་བྱུང་སོང་། སྲས་མོ་ཁ་ཐིར་རེན།”ཞེས་ཨཱའེ་ལན་
གྱིས་དྲིས་བྱུང་།
“ལེན་ཋིན་ངོ་མ་ལས་ངན་ཞིག་རེད།" “ང་ཁོ་ལ་ཧ་ཅང་དགའ།
ཁོས་ང་སང་ཉིན་བལྟ་རུ་ཡོང་བར་བསྒུག་ཡོད། ད་ཁོ་ཡིད་ཆད་
ངེས། ཁོས་ང་ཡོང་བར་བསྒུག་ཡོད། ཡིན་ཡང་། ད་ང་འགྲོ་ཐུབ་རྒྱུ་མ་
རེད།”ཅེས་མོས་ངུ་ཤུམ་བྱེད་ཞོར་དུ་བཤད།

ལེའུ་ལྔ་བ།

དགུན་ཟླ་རིང་མོའི་ནང༌། ཨཱའེ་བྷཻ་གྷིར་གྱི་ནད་ཇེ་སྡུག་ནས་ཇེ་
སྡུག་ཡིན་ལ། ཁོ་རྒྱུན་དུ་སྒོ་ཕྱི་རུ་མི་འགྲོ་བར་ཁྱིམ་དུ་འཛུལ་ནས་
འདུག སྙིང་རྗེ་བའི་ཁ་ཐིར་རེན་ལ་རྩེད་མོ་རྩེ་རོགས་མེད་པར་གྲོགས་
མེད་ཁེར་རྐྱང་དུ་ལུས།
ཟླ་བཅུ་གཅིག་པའི་གྲང་ངར་ཆེ་བའི་ཕྱི་དྲོ་ཞིག་ལ། ཁ་ཐིར་རེན་
གྱིས་ཨཱའེ་ལན་ལ་མོ་དང་མཉམ་དུ་ཕྱི་རུ་འཆམ་འཆམ་དུ་འགྲོ་ཟེར།
ཨཱའེ་ལན་འགྲོ་འདོད་མེད་མོད། ཡིན་ཡང་། མོས་ངེས་པར་དུ་ཁ་ཐིར་
རེན་ལ་ལྟ་སྐྱོང་བྱེད་དགོས།
ལམ་བར་དུ། ཁ་ཐིར་རེན་གྱིས་མོའི་ཨ་ཕའི་ནད་ཧ་ཅང་ལྕི་བར་
སེམས་ཁུར་བྱས་ནས། སེམས་མ་སྐྱིད་ནས་སྐད་ཆ་གཅིག་ཀྱང་མ་
བཤད།
ཅུང་མ་འགོར་བར། ཨཱའེ་ལན་དང་ཁ་ཐིར་རེན་གཉིས་གྱང་ངོས་
སུ་སྒོ་ཆུང་ཞིག་ཡོད་པའི་གྱང་རྩ་ཞིག་ཏུ་ཐོན་པ་ན། ཁ་ཐིར་རེན་ཧ་
ཅང་དགའ་སྤྲོ་སྐྱེས་ཏེ་གྱང་ཁར་འཛེག་ནས་ནང་དུ་ཕྱིན་ཏེ་མཛེས་སྡུག་
ལྡན་པའི་མེ་ཏོག་འགའ་བཏོགས། ཡིན་ཡང་། གྱང་ངོས་ཧ་ཅང་གཟར་
བས་མོ་ནང་ནས་ཕྱིར་ཡོང་མ་ཐུབ་པས།
“ཨཱའེ་ལན།” “ང་ཕྱིར་ཡོང་མི་ཐུབ་པས། ཁྱོད་སོང་ནས་ལྡེ་མིག་
ཁྱེར་ཤོག”ཅེས་མོས་འུར་བརྒྱབ།
“ཆོག་གི” “ཡིན་ཡང་ཁྱོད་ངེས་པར་དུ་གནས་དེར་འདུག་དགོས།
ཡར་མར་ལ་མ་འགྲོ”
ཨཱའེ་ལན་ལྡེ་མིག་ལེན་དུ་འགྲོ་སྐབས། ལམ་འགྲམ་ལས་རྟའི་
རྨིག་སྒྲ་ཞིག་ཐོས། ཅུང་མ་འགོར་བར། སྐྱ་མི་དེ་ཁ་ཐིར་རེན་ཡོད་སར་
བསྡད་བྱུང༌།
སྐྱ་མི་དེས“ཝེ། སྲས་མོ་ལེན་ཋིན།” “ཁྱོད་ཀྱིས་འདིར་ཅི་བྱེད་ཀྱིན་
ཡོད་ཅེས་བཤད་བྱུང་། དེ་ནི་ཨཱའེ་ལན་གྱིས་གོ་མྱོང་ཡོད་པའི་རྒྱུས་
ཡོད་ཀྱི་སྐད་ཅིག་རེད།
ཁ་ཐིར་རེན་གྱིས་བློ་ཐག་རྦད་ཆོད་ངང“ཧེའེ་ཐི་ཁི་ལཱེ་ཧྥི། དགོངས་
དག ངས་ཁྱོད་ལ་སྐད་ཆ་བཤད་མི་ཆོག་" ་་ངའི་ཨ་ཕས་ཁྱོད་མི་ངན་
ཞིག་རེད་ཟེར།
“ཨེ་རེད། དེ་ངོ་མ་མ་ཡིན།” “ངས་ཁྱོད་ལ་ངའི་བུ་ཡི་གནས་ཚུལ་
བཤད་འདོད། ཟླ་གཉིས་གསུམ་ཞིག་གི་སྔོན་ལ་ཁྱོད་ཀྱིས་ཁོ་ལ་འཕྲིན་
མང་བོ་ཞིག་བྲིས་མོད། རྗེས་སུ་ཁྱོད་ཀྱིས་ཐེངས་གཅིག་ཀྱང་མི་འབྲི་
དོན་ཅི། ལེན་ཋིན་གྱི་ད་ལྟའི་འཚོ་བ་ཧ་ཅང་སྐྱོ་བོ་ཆགས་འདུག ཁོ་ངོ་
མ་ཁྱོད་ལ་དགའ་བཞིན་ཡོད། ཁོ་ལ་ད་ལྟ་ནད་ཅིག་ཕོག་འདུག ཉིན་
རྒྱུན་ཁྱོད་དྲན་ནས་སྡུག་གི་རྒྱ་མཚོར་ལྷུང་ཡོད། གལ་ཏེ་ཁྱོད་ཀྱིས་མ་
བསྐྱབ་ན་ཁོ་དབྱར་ཐོན་རག་བར་དུ་གསོན་ཐབས་མི་འདུག”ཅེས་ཧེའེ་
ཐི་ཁི་ལཱེ་ཧྥི་ཡིས་བཤད།
ཨཱའེ་ལན་ཁོང་ཁྲོ་ཆེན་པོ་ལངས་ཏེ་ཚུར་རྒྱུགས་ཡོང་ནས་སྐད་
མཐོན་པོས“ཧེའེ་ཐི་ཁི་ལཱེ་ཧྥི། ད་ཁྱོད་ཀྱིས་རྫུན་མ་བཤད། སྲས་མོ་ཁ་
ཐིར་རེན། ཁོའི་སྐད་ཆར་ཡིད་ཆེས་མ་བྱེད་་ཟེར།
ཁོས་འོ། ཨཱའེ་ལན། ཁྱོད་ཀྱིས་ལྐོག་ཉན་བྱེད་བཞིན་ཡོད་དམ།”
"ཡིད་མི་ཆེས་ན། ང་དང་མཉམ་དུ་འ་འུར་རི་གྲོང་དུ་སོང་ནས་བལྟས་
ཆོག ཁ་ཐིར་རེན། གཟའ་འཁོར་འདིའི་ནང་ང་རི་གྲོང་ན་མེད། ཁྱོད་ཁོ་
ལ་བལྟ་རུ་སོང་། ཁྱོད་ཀྱིས་ཁོའི་ཚེ་སྲོག་སྐྱོབ་ཐུབ་ཟེར།
ཁོས་སྐད་ཆ་བཤད་དུས། ཨཱའེ་ལན་གྱིས་རྡོ་ཞིག་བླངས་ཏེ་གྱང་
ངོས་ཀྱི་སྒོ་ཟྭ་བཅག་ནས་སྒོ་ཕྱེ།དེ་མུར་ཁ་ཐིར་རེན་ཕྱིར་ཐོན་བྱུང་།
“ཉོན་དང་། ངས་ཁྱོད་ལ་མནའ་སྐྱེལ་ཆོག ལེན་ཋིན་ངོ་མ་འཆི་ལ་
ཉེ༑” “ཁ་ཐིར་རེན། ཁོས་ཉིན་མཚན་བར་མེད་དུ་ཁྱོད་དྲན་བཞིན་ཡོད།
ཁྱོད་ཀྱིས་ཁོ་ལ་འཕྲིན་ཡིག་མ་བྲིས་ལ་བལྟ་རུ་ཡང་མ་ཡོང་བས་ཁོ་
སེམས་སྡུག་ནས་ཉལ་སར་ལྷུང་ཡོད།”ཅེས་ཧེའེ་ཐི་ཁི་ལཱེ་ཧྥི་ཡིས་བཤད་
ཞོར་དུ་ཨཱའེ་ལན་ལ་སྡང་མིག་ཅིག་བསྟན།
ཨཱའེ་ལན་གྱིས་“་སྲས་མོ་ཁ་ཐིར་རེན། ཕྱིར་ཡུལ་ལ་འགྲོ་རན་
སོང་།”ཞེས་བཤད་ནས་ཁ་ཐིར་རེན་གྱི་ལག་པར་འཇུས་ནས་བཙན་
གྱིས་མོ་ཡུལ་དུ་ཁྲིད།
ཕྱིར་ཡུལ་ལ་ཐོན་རྗེས། ཁ་ཐིར་རེན་མོའི་ཨ་ཕར་བལྟ་རུ་སོང་
མོད། ཁོ་སྔོན་ནས་གཉིད་འདུག དེ་ནས་མོ་དང་ཨཱའེ་ལན་གཉིས་དཔེ་
ཁང་དུ་བསྡད་དེ་ཨཱའེ་ལན་གྱིས་འཚེམ་དྲུབ་བྱས། ཁ་ཐིར་རེན་གྱིས་མེ་
ཐབ་འགྲམ་དུ་དཔེ་ཆར་བལྟས།
ཡུད་ཙམ་འགོར་རྗེས། ཨཱའེ་ལན་གྱིས་ཁ་ཐིར་རེན་ངུ་བཞིན་པ་
མཐོང་། ཁ་ཐིར་རེན་ཅུང་ཙམ་ལ་ངུས་རྗེས་ཨཱའེ་ལན་གྱིས་ངག་འཇམ་
པོས“གཅེས་ཕྲུག་མ། ལེན་ཋིན་ལ་སེམས་ཁུར་མ་བྱེད། ཧེའེ་ཐི་ཁི་ལཱེ་ཧྥི་
ཡི་སྐད་ཆར་ཡིད་མ་ཆེས། ལེན་ཋིན་ལ་སྐྱོན་ཡོད་མ་རེད་ཟེར།
མོས་ངུ་ཤུམ་བྱེད་བཞིན“ཡིན་ཡང་། ཨཱའེ་ལན།” “བདེན་མིན་
གསལ་བོ་ཞིག་མ་ཤེས་ཚེ།ངའི་སེམས་ནམ་ཡང་བདེ་བར་མི་སྲིད”ཟེར།
མཐར་ཁ་ཐིར་རེན་གྱིས་ཞུ་བ་བྱས་པ་བརྒྱུད་ཨཱའེ་ལན་མོ་དང་
མཉམ་དུ་འ་འུར་རི་གྲོང་དུ་ལེན་ཋིན་ལ་བལྟ་རུ་འགྲོ་རྒྱུར་ཐག་བཅད།
ཁ་ཐིར་རེན་མོའི་ཞོན་རྟ་ཆུང་ཆུང་ཐ་ལི་ལ་ཞོན་པ་དང་ཨཱའེ་ལན་
མོའི་རྗེས་དེད་ནས་འ་འུར་རི་གྲོང་དུ་ཆས། འ་འུར་རི་གྲོང་དུ་ཐོན་པ་
ན་ཨཱའེ་ལན་ཇ་ཁང་དུ་འཛུལ་ཏེ་ཧེའེ་ཐི་ཁི་ལཱེ་ཧྥི་ཡུལ་ན་ཡོད་མེད་ལ་
བལྟས། མི་གཅིག་ཀྱང་མ་མཐོང་མོད། ཁང་བ་གཞན་ཞིག་ལས་སྐད་
སྒྲ་ཞིག་ཐོས་ཡོང་། “ལྗོའོ་ཟིབ། མེ་བོས།”དེ་ནི་ལེན་ཋིན་གྱི་སྐད་རེད།
ཁ་ཐིར་རེན་གྱིས་ཀྱང་ལེན་ཋིན་གྱི་སྐད་ཐོས་ནས་ཁོའི་གམ་དུ་
རྒྱུགས་སོང་། ཨ་ཕས་ཁྱོད་ང་ལ་བལྟ་རུ་ཡོང་ངེས་ཞེས་བཤད་མྱོང་། འོ།
ཁ་ཐིར་རེན།“ཁོ་གཉིས་ཀྱིས་དེ་ལྟར་ཁ་བརྡ་བྱེད་དུས་ཨཱའེ་ལན་སོང་
ནས་མེ་བོས།
ཁ་ཐིར་རེན་གྱིས་བཤད་རྒྱུར།་འོ། ལེན་ཋིན།" "ཁྱོད་དང་འཕྲད་
པར་ང་ངོ་མ་དགའ་བ་ཡིན།”
“རེད་ཡ།ང་ཡང་ཧ་ཅང་དགའ་བ་ཡིན།ཡིན་ཡང་།ཁྱོད་ད་བར་དུ་
ང་ལ་བལྟ་རུ་མི་ཡོང་དོན་ཅི།ཁྱོད་ང་ལ་མི་དགའ་བ་ཡིན་ནམ། ཁ་ཐིར་
རེན།”ཞེས་ལེན་ཋིན་གྱིས་དྲིས།
ཁ་ཐིར་རེན་གྱིས་་མ་རེད། ངའི་ཨ་ཕ་དང་ཨཱའེ་ལན་ལས་གཞན་
ང་ཆེས་དགའ་བ་ནི་ཁྱོད་ཡིན།” “ཡིན་ཡང་། ང་ཁྱོད་ཀྱི་ཨ་ཕ་ཧེའེ་ཐི་
ཁི་ལཱེ་ཧྥི་ལ་མི་དགའ་བས། ཁོ་ཡུལ་ན་ཡོད་དུས་ང་འདིར་ཡོང་འདོད་
མེད། ད་ཐེངས་ཁོ་ཡུན་རིང་ལ་ཕྱིར་མི་ཡོང་ངམ”ཞེས་བཤད།
“ད་ཐེངས་ཁོ་ཡུན་རིང་ལ་ཕྱིར་མི་ཡོང་བ་མིན་མོད། ཡིན་ཡང་།
དགུན་ཁར་ཁོ་རྒྱུན་དུ་ཕྱི་རུ་འགྲོ་བཞིན་ཡོད། ཁོ་མེད་དུས་ཁྱོད་ང་ལ་
བལྟ་རུ་ཤོག"
“གལ་ཏེ་ངའི་ཨ་ཕ་འཐད་པ་བྱུང་ཚེ། ང་རྒྱུན་དུ་ཁྱོད་ལ་བལྟ་རུ་
ཡོང་ངེས།” “ང་ངོ་མ་ཁྱོད་དང་མཉམ་དུ་བསྡད་ན་འདོད།" “ཁ་ཐིར་རེན།
ཁྱོད་སང་ཉིན་ཡོང་ངམ།”ཞེས་ལེན་ཋིན་གྱིས་དྲིས་བྱུང་།
“མི་ཡོང་། མི་ཡོང་།” “ང་གནངས་ཉིན་ཡང་མི་ཡོང་། མོའི་ཨ་ཕ་
མོ་འདིར་ཡོང་བར་འཐད་པ་མིན"ཞེས་ཨཱའེ་ལན་གྱིས་ལན་བཏབ།
ཡིན་ཡང་། ཁ་ཐིར་རེན་གྱིས་ཁ་རོག་གེར་ཁོའི་རྣ་རྩར་ཚིག་
འགའ་བཤད་པ་ན། ཁོའི་གཉོམ་དུང་དུང་གི་སེམས་པར་དྲོད་ཁོལ་
ཞིག་བྱིན་ཏེ་གདོང་ལ་འཛུམ་ཞིག་རྒྱས།
ཁ་ཐིར་རེན་དང་ཨཱའེ་ལན་གཉིས་དགོང་ཇ་འཐུང་དུས་ཕྱིར་ཡུལ་དུ་
ལོག ནམ་ཟླ་ཧ་ཅང་འཁྱགས་པའི་རྐྱེན་གྱིས་ཨཱའེ་ལན་ཡུལ་ལ་ཐོན་དུས།
གྲང་ནས་ཚ་རྒྱས་ཏེ་གཟའ་འཁོར་གསུམ་ལྷག་ལ་ཉལ་སར་ལྷུང་། ཉིན་དེ་
དག་གི་རིང་ལ་ཁ་ཐིར་རེན་གྱིས་ཨཱའེ་ལན་དང་མོའི་ཨ་ཕ་གཉིས་ལ་
བདག་སྐྱོང་བྱས།
གཟའ་འཁོར་གསུམ་གྱི་རྗེས་སུ། ཨཱའེ་ལན་གྱི་ནད་ཇེ་དྲག་ལ་
སོང་ནས་ཉལ་ས་ལས་ཡར་ལངས་ཐུབ་སོང་། དགོང་མོ་དེར། མོས་ཁ་
ཐིར་རེན་ལ་ཁྱོད་ཀྱིས་དཔེ་ཆ་ཐོན་དང་མོས་ཉན་འདོད་ཡོད་ཟེར། རྒྱུ་
མཚན་ནི་མོའི་མིག་གིས་དཔེ་ཆ་ལྟ་རྒྱུར་གསལ་བོ་ཞིག་མི་མཐོང་། ཁ་
ཐིར་རེན་གྱིས་མྱུར་དུ་དཔེ་ཆ་ཞིག་བཟུང་ནས་བཏོན་མོད། མོའི་སྐད་
སྒྲ་ལས་འདོན་འདོད་མེད་པའི་ཉམས་ཞིག་བསྟན།་་ཨཱའེ་ལན། ད་ང་
ཐང་ཆད་སོང་།"ཞེས་མོས་ཡང་ཡང་བཤད།
ཨཱའེ་ལན་གྱིས“དེ་ན་ད་མ་འདོན། འུ་གཉིས་ཀྱིས་ཁ་བརྡ་
བྱེད།"ཟེར།
ཁ་ཐིར་རེན་གྱིས་ཁ་བརྡ་བྱེད་ཞོར་དུ་མཚམས་མི་ཆད་པར་དུས
ཚོད་ལ་ལྟ་བཞིན་ཡོད།དུས་ཚོད་བརྒྱད་ལ་ཐོན་དུས། ཁ་ཐིར་རེན་བྲེལ་
འཚུབ་ངང་མོའི་མལ་ཁང་དུ་ཕྱིན།
ཉིན་གཉིས་པའི་དགོང་མོར། མོས་ཨཱའེ་ལན་ལ་མོའི་མགོ་ན་བྱུང་
ཟེར་ནས་དགོང་ཇ་འཐུང་རྗེས་མྱུར་དུ་མལ་ཁང་དུ་བུད་སོང་།
ཨཱའེ་ལན་གྱིས་ཉིན་འདི་དག་ནང་མོའི་འགྲོ་ལུགས་སྤྱོད་ཚུལ་ཡ་
མཚར་བ་ཞིག་ཡིན་པ་ཚོར་ནས། ཅུང་མ་འགོར་བར། མོའི་མལ་ཁང་
དུ་མོ་ལ་བལྟ་རུ་སོང་།
ཁ་ཐིར་རེན་མོའི་མལ་ཁང་དུ་མེད་ལ། ཁང་བའི་ནང་དུའང་མི་
འདུགམོས་དོན་དེ་ཨཱའེ་ཌྷ་གྷིར་ལ་བཤད་མ་ཕོད་པས། ཁ་ཐིར་རེན་གྱི་
མལ་ཁང་དུ་མོ་ལ་བསྒུག་ནས་བསྡད།
ཨཱའེ་ལན་གྱིས་ཕྱི་རོལ་ཏུ་བལྟས་པ་ན་དུང་མདོག་གི་ཟླ་བ་དཀར་
ཞིང་གསལ་ལ། ས་གཞི་གང་སར་ཁ་བ་ཅུང་ཙམ་བབས་འདུག དེ་དུས་
ཁ་ཐིར་རེན་གྱིས་རྟ་འཁྲིད་ནས་རྟ་རའི་ནང་དུ་ཡོང་བ་དང་དེ་རྗེས་མོ་
ཕྱིར་ཁྱིམ་དུ་སླེབས་ཡོང་།
ཁ་ཐིར་རེན་ཁྱིམ་དུ་ཡོང་ནས་སྟོད་ལྭ་དང་རྐང་ལྷམ་འཕུད་
སྐབས། གློ་བུར་དུ། ཨཱའེ་ལན་ཡར་ལངས་ནས“སྙིང་ཉེ་བའི་སྲས་མོ་ཁ་
ཐིར་རེན། མཚན་གུང་འདི་འདྲ་འཕྱི་བ་ཞིག་ལ་ཁྱོད་གང་དུ་སོང་བ་
ཡིན།"ཞེས་དྲིས་བྱུང་།
ཁ་ཐིར་རེན་སྐྲག་སྣང་ཞིག་སྐྱེས་ནས་“་ཨཱའེ་ལན། ཁྱོད་ཀྱིས་འདིར་
ཅི་བྱེད་ཀྱིན་ཡོད། ངས་རྟ་ཞོན་ནས་ལྡུམ་རའི་ནང་དུ་འཆམ་འཆམ་
ཞིག་ཕྱིན་པ་ཡིན།”ཞེས་བཤད།
ཁྱོད་ས་ཆ་ཆ་གཞན་དུ་མ་སོང་ངམ"ཞེས་ཨཱའེ་ལན་གྱིས་དྲིས།
ཁ་ཐིར་རེན་གྱིས་་མ་སོང་།"ཞེས་ལན་བཏབ་ཀྱང་། མགོ་ཡར་
བཀྱགས་ནས་ཨཱའེ་ལན་ལ་བལྟ་མ་ཕོད།
ཨཱའེ་ལན་གྱིས“ཁ་ཐིར་རེན་ལེན་ཋིན།” “ངས་ཁྱོད་ཀྱི་དྲང་གཏམ་
ལ་ཉན་འདོད”ཅེས་བཤད།
ཁ་ཐིར་རེན་གྱིས་ངུ་ཞོར་དུ་ང་འ་འུར་རི་གྲོང་དུ་སོང་བ་ཡིན།་
“ཁྱོད་ན་ནས་ཉལ་སར་ལྷུང་རྗེས། ང་ཉིན་རྒྱུན་འ་འུར་རི་གྲོང་དུ་སོང་བ་
ཡིན། ཨཱའེ་ལན། ང་ངེས་པར་དུ་ལེན་ཋིན་ལ་བལྟ་རུ་འགྲོ་དགོས། ཁྱོད་
ཀྱིས་ངའི་ཨ་ཕར་མ་བཤད། ངས་ཁྱོད་ལ་ཞུ་བ་བྱེད།"ཅེས་བཤད།
ཨཱའེ་ལན་གྱིས“་དོན་དེ་སང་ཉིན་ད་བཤད།" “ད་ང་གཉིད་དུ་འགྲོ་
དགོས”ཞེས་བཤད་རྗེས་བུད་སོང་།
ཨཱའེ་ལན་གྱིས་བསམ་བློ་བཞི་གསུམ་བཅུ་གཉིས་བཏང་མཐར་
དོན་དག་དེ་ཨཱའེ་ཏྟེ་གྷིར་ལ་མ་བཤད་ན་མི་འགྲིག་བསམ་ནས་ཁོ་ལ་
གསལ་བོར་བཤད།
དོན་དེ་ཐོས་རྗེས་ཨཱའེ་བྷཻ་གྷིར་གྱི་སེམས་ཧ་ཅང་མ་བདེ་བར། ཕྱི་
ཉིན་སྔ་མོར། ཁོས་ཁ་ཐིར་རེན་ལ་ཕྱིས་སུ་མོ་འ་འུར་རི་གྲོང་དུ་སོང་ན་
མི་ཆོག ཁོས་ལེན་ཋིན་ལ་འཕྲིན་ཡིག་བྲིས་ནས་བཤད་ཆོག་སྟེ་གལ་
ཏེ་ལེན་ཋིན་འཐད་པ་ཡིན་ན། ཁོ་ནམ་ཡང་འཇོལ་མོའི་ཞིང་གྲོང་དུ་
ཡོང་ཆོག་ཅེས་བཤད།

ལེའུ་དྲུག་པ།

ཉིན་འགའི་རྗེས་སུ། ཨཱའེ་ཏྟེ་གྷིར་གྱིས་ཨཱའེ་ལན་བོས་ནས་མོ་
དང་ཁ་བརྡ་བྱས། ཁོའི་ངོ་མདངས་ཤོར་ཡོད་ལ། སེམས་ཁྲལ་ཆེན་པོ་
བྱེད་བཞིན་ཡོད། ཁོས་“ཨཱའེ་ལན།” “ངའི་རེ་བ་ནི་ལེན་ཋིན་གྱིས་ང་ལ་
འཕྲིན་ཞིག་བསྐུར་བའམ་ཡང་ན་ཁོ་འདིར་ཡོང་ན་བསམ། ཁྱོད་ཀྱིས་
ཤོད་དང་།ཁོ་མི་ཇི་འདྲ་ཞིག་རེད་་ཟེར།
“འོ། སྐུ་ཞབས། ཁོ་ཨེ་ཟ་བྷཱའེ་ལ་ལྟ་བུའི་མི་བཟང་ཞིག་ཡིན་
ལ༑ ཁོའི་ཨ་ཕ་དང་འདྲ་ས་གཅིག་ཀྱང་མེད་་ཅེས་ཨཱའེ་ལན་གྱིས་
ལན་བཏབ། ཨཱའེ་ཌྷ་གྷིར་གྱིས་དབུགས་རིང་ཞིག་འཐེན་བཞིན་སྒེའུ་
ཁུང་གི་གམ་དུ་སོང་ནས་བཤད་རྒྱུར། “ད་ངས་ཇི་ལྟར་ཁ་ཐིར་རེན་ལ་
རོགས་བྱེད་དགོས” “བལྟས་ཡོང་ན་ཁ་ཐིར་རེན་མོའི་མ་སྤུན་ནུ་བོ་
ལེན་ཋིན་ལ་ཧ་ཅང་དགའ་བཞིན་ཡོད། ང་ཤི་རྗེས། འཇོལ་མོའི་ཞིང་
གྲོང་ཁོས་ཤུལ་འཛིན་བྱེད་དགོས། རྒྱུ་མཚན་ནི་ཁྱིམ་རྒྱུད་འདིར་བུ་
ཞིག་ལྷག་ཡོད་པ་ཁོ་གཅིག་པུ་རེད། ཁ་ཐིར་རེན་ལ་མོ་རང་ཉིད་ལ་
དབང་བའི་རྒྱུ་ནོར་ཆ་ཤས་ཐོབ་ངེས། ཡིན་ཡང་། སུ་ཞིག་གིས་མོར་
འདུག་རོགས་བྱེད། ད་ངས་མོའི་ཆེད་དུ་དོན་ཅི་ཞིག་བསྒྲུབ་ཐུབ།”
“ངས་མི་ཤེས། སྐུ་ཞབས།” “མ་འོངས་པར་ཅི་ཞིག་བྱུང་བ་ངས་མི་
ཤེས”ཞེས་ཨཱའེ་ལན་གྱིས་ལན་བཏབ།
དཔྱིད་ཚར་ནས་དབྱར་ཁར་སླེབས་སོང་། ནམ་ཟླ་ཇེ་དྲོ་ནས་ཇེ་དྲོ་
ཡིན་མོད། ཨཱའེ་བྷཻ་གྷིར་གྱི་ནད་ཇེ་སྡུག་ནས་ཇེ་སྡུག་ཡིན། ཁོས་ཡང་
བསྐྱར་ལེན་ཋིན་ལ་འཕྲིན་བྲིས་ནས་བསྐུར་བ་ན། ལེན་ཋིན་གྱི་འཕྲིན
ལན་འབྱོར་སོང་། འཕྲིན་ནང་དུ་ཁོ་འཇོལ་མོའི་ཞིང་གྲོང་དུ་ཡོང་བར་
ཧེའེ་ཐི་ཁི་ལཱེ་ཧྥི་འཐད་པ་མིན་པས“ཨ་ཞང་། ཁྱེད་ཀྱིས་ཁ་ཐིར་རེན་
འ་འུར་རི་གྲོང་དུ་ཡོང་དུ་འཇོག་རྒྱུ་མཁྱེན། ང་ངོ་མ་མོ་དང་མཉམ་དུ་
འདུག་ན་འདོད”ཅེས་བྲིས་ཡོད།
ཨཱའེ་ཏྟེ་གྷིར་གྱིས་ལེན་ཋིན་ལ་སེམས་ཁུར་བྱེད་བཞིན་ཡོད་ཀྱང་།
ཁ་ཐིར་རེན་འ་འུར་རི་གྲོང་དུ་འགྲོ་བར་མོས་མཐུན་འབྱུང་ཐབས་བྲལ།
རྒྱུ་མཚན་ནི་ཁོ་ལ་ནད་ལྕི་མོ་ཞིག་ཕོག་ཡོད་པས་ཁ་ཐིར་རེན་དང་
མཉམ་དུ་འ་འུར་རི་གྲོང་ལ་འགྲོ་ཐབས་བྲལ།
མཐར་ཁ་ཐིར་རེན་གྱིས་མོའི་ཨ་ཕ་ལ་ཡང་ཡང་ཞུ་བ་བྱས་པ་
བརྒྱུད། མོ་ཨཱའེ་ལན་དང་མཉམ་དུ་འ་འུར་རི་གྲོང་གི་ཐང་སྟོང་ཞིག་ཏུ་
སོང་ནས་ལེན་ཋིན་དང་ཐུག་འཕྲད་བྱེད་པར་མོའི་ཨ་ཕ་ཨཱའེ་ཌྷ་གྷིར་
འཐད་པ་བྱུང་། འོན་ཀྱང་ཨཱའེ་ལན་འགྲོ་མི་བསམ། མོའི་སེམས་སུ་
བཀྲ་མི་ཤིས་པའི་ཚོར་སྣང་ཞིག་འགོག་མེད་དུ་སྐྱེས།
ཁོ་གཉིས་འགྲོ་དུས་དབྱར་ཁ་ཡིན་ལ། མཚར་སྡུག་འོད་སྟོང་
འབར་བའི་ཉིན་མོ་ཞིག་ལ་ཉལ་སར་ལྷུང་བའི་ཨཱའེ་ཏྟེ་གྷིར་དང་ཁ་
བྲལ་ནས་རྟ་ལ་ཞོན་ཏེ་ལམ་དུ་ཆས།
ཁོ་གཉིས་ཀྱིས་འ་འུར་རི་གྲོང་དང་སྤྱི་ལེ་གཅིག་མ་གཏོགས་མེད་
པའི་ལམ་བར་གྱི་རྩྭ་ཐང་ཞིག་ཏུ་ལེན་ཋིན་གན་རྐྱལ་དུ་ཉལ་འདུག་
པར་མཐོང་། ཁོའི་ངོ་མདོག་སྐྱ་ཐག་ཆོད་ཅིང་ལུས་པོ་དལ་གྱིས་འགུལ་
བཞིན་ཡོད། ཨཱའེ་ལན་གྱིས“སྐུ་སྲས་ལེན་ཋིན། ཁྱོད་ཀྱི་ངོ་མདངས་ཧ་
ཅང་མི་བཟང་བས།ཕྱི་རུ་མ་ཡོང་ན་འགྲིག"ཅེས་བཤད།
ཁོས་་མིན། མིན།ང་སྔོན་ལས་ཇེ་བདེར་སོང་ཡོད་་ཟེར། ཡིན་ཡང་།
ཁོའི་ངོ་མདངས་ལ་བལྟས་ན་ཇེ་བདེར་སོང་ཡོད་པ་མི་ཤེས། ཁོ་ཁ་ཐིར་
རེན་གྱི་ལག་པར་དམ་པོར་འཇུས་ཏེ་མོ་ལ་ཁེན་ཏེ་ཡར་ལངས་འདོད་
ཡོད་པ་འདྲ།
ཁ་ཐིར་རེན་ཁོ་དང་མཉམ་དུ་བསྡད་དེ་ཁ་བརྡ་བྱས། ཡིན་ཡང་། ལེན་
ཋིན་གྱིས་མོ་དང་ཁ་བརྡ་བྱེད་དུས་མཚམས་མི་ཆད་པར་མགོ་ཕྱིར་
འཁོར་ནས་རྒྱང་ལྟ་བྱེད་བཞིན་ཡོད། བལྟས་ཚོད་ཀྱིས་མི་ཞིག་ཚུར་
སླེབས་པ་ལ་སྒུག་བཞིན་པ་དང་འདྲ། ཨཱའེ་ལན་གྱིས་ཅི་ཡིན་པ་ཤེས
འདོད་ནས་མགོ་ཡར་བཀྱགས་ཏེ་ཕྱོགས་བཞིར་བལྟས་པ་ན། སྐྱེས་པ་
ཞིག་འ་འུར་རི་གྲོང་དུ་ཡོང་བཞིན་ཡོད་དེ།ཁོ་ནི་ཧེའེ་ཐི་ཁི་ལཱེ་ཧྥི་རེད།
ཁོ་ཨཱའེ་ལན་གྱི་གམ་དུ་ཡོང་ནས་སྐད་དམའ་མོས་་ཨཱའེ་ལན།
ཁྱོད་བདེ་མོ། ངས་གོ་ཐོས་ཡིན་ན” “ཨཱའེ་ཌྷ་གྷིར་ལེན་ཋིན་གྱི་ནད་ཧ་
ཅང་ལྕི་ཟེར་བ་བདེན་ནམ།"ཞེས་དྲིས།
“བདེན་པ་རེད།"ཅེས་ཨཱའེ་ལན་གྱིས་ལན་བཏབ།
ཧེའེ་ཐི་ཁི་ལཱེ་ཧྥི་ཡིས་དགའ་བའི་ཉམས་ཞིག་བསྟན་ནས་ཁོ་
གཉིས་ལ་བལྟས། ལེན་ཋིན་དང་ཁ་ཐིར་རེན་གཉིས་ཁོ་ལ་སྐྲག་ནས་ཁ་
རོག་གེར་ལངས་ནས་བསྡད། “དེ་རིང་ཇི་འདྲ་རེད། སྲས་མོ་ལེན་ཋིན་
དང་མཉམ་དུ་བསྡད་ན་སྣང་བ་སྐྱིད་བྱུང་ངམ།”ཞེས་ཧེའེ་ཐི་ཁི་ལཱེ་ཧྥི་
ཡིས་དྲིས་བྱུང་།
ཨཱའེ་ལན་གྱིས་ཁོས་མལ་ཁྲིའི་སྟེང་ངལ་གསོས་ན་འགྲིག ཧེའེ་
ཐི་ཁི་ལཱེ་ཧྥི། ཁྱོད་ཀྱིས་སྨན་པ་ཞིག་བཙལ་ནས་ཁོའི་ནད་ལ་བལྟས་ན་
འགྲིག”ཟེར།
“ཉིན་གཅིག་གཉིས་ཤིག་གི་རྗེས་སུ་ཁོས་ངལ་གསོ་ཐུབ།”ཅེས་ཧེའེ་
ཐི་ཁི་ལཱེ་ཧྥི་ཡིས་སྐད་དམའ་མོས་བཤད་བྱུང་།“ཡིན་ཡང། ད་ལྟ་ཡར་
ལངས་དགོས། ལེན་ཋིན། མྱུར་དུ་ཡར་ལོངས།”ཞེས་ཁོས་འུར་བརྒྱབ་
བྱུང་།
ཁོས་ལག་པ་བསྲིངས་ནས་ལེན་ཋིན་བཟུང་། ཡིན་ཡང་། ལེན་
ཋིན་གྱིས་ཁ་ཐིར་རེན་གྱི་ལག་པ་བཟུང་ནས་ཁོ་དང་ཁ་མ་འབྲལ་ཞེས་
ཞུ་བ་བྱས་བྱུང་། ཁོ་ཁོའི་ཨ་ཕར་ཧ་ཅང་སྐྲག་བཞིན་པ་འདྲ། ཁ་ཐིར་
རེན་བཀག་འགོག་བྱེད་པར་ཨཱའེ་ལན་གྱི་སེམས་ནས་ངོ་མ་མི་བཟོད།
ཁོ་ཚོ་མཉམ་དུ་འ་འུར་རི་གྲོང་དུ་ཕྱིན། འ་འུར་རི་གྲོང་དུ་ཐོན་རྗེས།
ཁ་ཐིར་རེན་དང་ལེན་ཋིན་གཉིས་ཁྱིམ་དུ་འཛུལ། ཨཱའེ་ལན་སྒོ་ཁར་
ལངས་ནས་ཁ་ཐིར་རེན་ཕྱིར་ཡོང་བར་བསྒུག་ནས་བསྡད། གློ་བུར་དུ།
ཧེའེ་ཐི་ཁི་ལཱེ་ཧྥི་མོའི་རྒྱབ་ཏུ་ཐོན་སོང་།
ཁོས“ངའི་ཁྱིམ་ན་གདོན་འདྲེ་མེད། ཨཱའེ་ལན།” “ཁྱིམ་དུ་འཛུལ་
དང་།ངས་སྒོ་རྒྱག་དགོས་ཟེར།
ཁྱིམ་དུ་འཛུལ་མ་ཐག ཨཱའེ་ལན་གྱིས་ཐག་སྒྲ་ཞིག་ཐོས་ཏེ་ཕྱིར་
འཁོར་ནས་ཧེའེ་ཐི་ཁི་ལཱེ་ཧྥི་ལ་བལྟས་པ་ན། མོའི་སེམས་སུ་ཁོང་ཁྲོ་
དང་སྐྲག་སྣང་གིས་ཁེངས།
ཧེའེ་ཐི་ཁི་ལཱེ་ཧྥི་ཡིས་སྒོ་བརྒྱབ་པར་མ་ཟད། ཟྭ་ཡང་བརྒྱབ་བྱུང་

ལེའུ་བདུན་པ།

ཧེའེ་ཐི་ཁི་ལཱེ་ཧྥི་ཡིས་ཨཱའེ་ལན་ལ་བལྟས་ནས་ཧབ་དགོད་ཅིག་
བྱས་པ་དང་ཁོའི་གཏུམ་ཉམས་ཀྱི་མིག་ཟུང་ལས་གྲང་སིལ་སིལ་གྱི་
ཚོར་བ་ཞིག་སྟེར་འོང་། ཁོས“ད་ཁྱོད་ཚོ་འདིར་བསྡད་ནས་ང་དང་
མཉམ་དུ་ཇ་འཐུང་དང་། ཨཱའེ་ལན།” “ད་འདིར་ང་མ་གཏོགས་མེད།
སྲས་མོ་ལེན་ཋིན། ཁྱོད་ཁོ་དང་མཉམ་དུ་བསྡད་ཆོག བུ་མོ་འདིས་ང་ལ་
ཅེར་ནས་ཅི་བྱེད”ཟེར།
གློ་བུར་དུ། ཁོའི་ངོ་མདོག་གྱུར་ནས་ཕྱིར་འཁོར་ཏེ་ཁེར་བཤད་
བྱེད་བཞིན་པ་ཨཱའེ་ལན་གྱིས་ཐོས་སོང་། “དམྱལ་བའི་ཁམས་སུ་འགྲོ་
རྒྱུ་ཚོ། ང་ངོ་མར་ལེན་ཋིན་ཚང་གི་མི་འདི་དག་སྟེང་སྤྲོ་ལངས་ཀི་"ཟེར།
ཁ་ཐིར་རེན་ཁོང་ཁྲོ་ཆེན་པོ་ལངས་ནས་ཁོའི་གམ་དུ་སོང་སྟེ་ང་
ཁྱོད་ལ་མི་སྐྲག་པ་ཁྱོད་ཀྱིས་ཤེས་ཡོད།” “ལྡེ་མིག་ང་ལ་བྱིན། ང་ཚོ་
ཡུལ་ལ་ལོག་དགོས།" “ང་ལྟོགས་ནས་འཆི་དགོས་རུང་ཁྱེད་ཚང་གི་
ཟས་མི་ཟ་ཞེས་བཤད།
ཁ་ཐིར་རེན་གྱིས་ཧེའེ་ཐི་ཁི་ལཱེ་ཧྥི་ཡི་ལག་གི་ལྡེ་མིག་འཕྲོག་རྩིས་
བྱས་པ་ན། ཧེའེ་ཐི་ཁི་ལཱེ་ཧྥི་ཡིས་ངར་སྐད་དང་བཅས“མར་སོང་།" “དེ་
མིན་ན་ངས་ཁྱོད་གཅར་ནས་ཤ་ཉོག་རུས་ཉོག་ཏུ་གཏོང་ངེས། ང་སྡང་
བའི་མི་ལ་ངས་ཇི་ལྟར་མནར་གཅོད་གཏོང་བ་ཁྱེད་ཀྱིས་ཤེས་ངེས།
ནང་སྒོས་སུ་བྱིས་པ་ལ” “ངས་བཤད་པ་ལྟར་བསྒྲུབ། ད་སོང་ནས་ལེན་
ཋིན་དང་མཉམ་དུ་སྡོད། སང་ཉིན་ང་ཁྱོད་ཀྱི་ཨ་ཕར་འགྱུར་ངེས། ཉིན་
འགའི་རྗེས་སུ། ད་ཁྱོད་ལ་ཨ་ཕ་ང་གཅིག་པུ་མ་གཏོགས་མེད་ངེས། བུ་
མོ༑ ད་ཁྱོད་ཀྱིས་ང་ལ་གུས་ཞབས་མ་བྱས་ན། ངས་ཁྱོད་ལ་དབྱུག་པའི་
བྲོ་བ་ཇི་འདྲ་ཡིན་པ་ཤེས་སུ་འཇུག”ཟེར།
ཁ་ཐིར་རེན་ཨཱའེ་ལན་གྱི་གམ་དུ་སོང་ནས་ཕན་ཚུན་ལ་སེམས་
གསོ་བྱས་ནས་བསྡད།
ཧེའེ་ཐི་ཁི་ལཱེ་ཧྥི་ཡིས་ཨཱའེ་ལན་ལ་ཇ་གང་བླུགས་ནས"དེ་འཐུང་
དང་།” “ནང་དུ་དུག་བཏབ་མེད། ང་ཁྱེད་ཚོའི་རྟ་འཚོལ་དུ་འགྲོ་
དགོས་་ཟེར།
ཧེའེ་ཐི་ཁི་ལཱེ་ཧྥི་སྒོར་སོང་མ་ཐག་ཏུ། ཨཱའེ་ལན་གྱིས་མྱུར་དུ་འབྲོ་
བའི་ཐབས་ཤིག་འཐེན་དགོས་བསམ། ཡིན་ཡང༌།སྒོ་ཚང་མ་ཟྭ་བརྒྱབ་
འདུག་ལ། སྒེའུ་ཁུང་ཡང་ཆུང་ཆུང་ཞིག་ལས་མེད་པས། དེ་ལས་ཕྱིར་
འབུད་རྒྱུ་ཧ་ཅང་དཀའ་མོ་ཡིན། ད་ནི་ཧེའེ་ཐི་ཁི་ལཱེ་ཧྥི་ཡིས་ཁོ་ཚོ་མ་
བཏང་ན། ཕྱིར་འགྲོ་བའི་ཐབས་ཅི་ཡང་ཡོད་མི་སྲིད། ཨཱའེ་ལན་གྱིས་
ལེན་ཋིན་ལ་བལྟས་ནས་“ང་ལ་ཉོན།ལེན་ཋིན།ཁྱེད་ཀྱི་ཨ་ཕའི་བསམ་
ཚུལ་ཁྱོད་ཀྱིས་ཤེས་ཡོད།” “ཁོས་ཅི་བྱེད་རྩིས་ཡོད་པ་མྱུར་དུ་ཤོད་དང༌།
དེ་མིན་ཁྱོད་འགྱོད་པ་སྐྱེ་ངེས”ཞེས་ནན་གྱིས་བཤད།
“ཁོས་ངེད་གཉིས་གཉེན་སྒྲིག་བྱེད་དུ་འཇོག་རྩིས་ཡོད།”ཅེས་ལེན་
ཋིན་གྱིས་ངག་འཇམ་པོས་ལན་བཏབ་པ་དང་། “ཁོས་ཡོད་ཚད་བཀོད་
སྒྲིག་བྱས་ཚར་འདུག ཁོས་དོ་དགོང་ཁྱོད་འ་འུར་རི་གྲོང་རི་གྲོང་དུ་
འགོག་རྩིས་ཡོད། གལ་ཏེ་ཁོའི་བཀོད་པ་ལྟར་བསྒྲུབ་ཚེ། སང་ཉིན་ཁྱེད་
ཚོ་ཕྱིར་ཡུལ་དུ་སོང་ན་ཆོག་ལ། ང་ཡང་ཁྱོད་ཚོ་དང་མཉམ་དུ་འགྲོ་
ཆོག”ཟེར།
དེ་ནས་ཁ་ཐིར་རེན་དང་ཨཱའེ་ལན་གཉིས་ཀྱིས་ཅི་ཞིག་བཤད་
དགོས་པ་མ་ཤེས་པར་བསྡད། ཅུང་མ་འགོར་བར། ཧེའེ་ཐི་ཁི་ལཱེ་ཧྥི་ཕྱིར་
ཐོན་སོང་།
ཁོས“ཁྱོད་ཚོའི་རྟ་བྲོས་སོང་།” “ད་ལྟ། ལེན་ཋིན། ཁྱོད་གཉིད་དུ་
སོང་། ངས་ཁྱོད་གནོད་མི་བྱེད། ཁྱོད་སྐྲག་མི་དགོས། ཁྱོད་ཀྱིས་དོན་
དག་འདི་སྒྲུབ་པ་མི་བཟང་རྒྱུ་མེད་་ཟེར།
ཁོས་རང་གི་བུ་ལ་སྒོ་ཕྱེ་རྗེས། ཁོ་ཐབ་ཀའི་གམ་དུ་སོང་བ་དང་།
ཁ་ཐིར་རེན་དང་ཨཱའེ་ལན་གཉིས་ཁ་རོག་གེར་ལངས་ནས་བསྡད། ཁ་
ཐིར་རེན་འགུལ་ཙམ་ཡང་མི་བྱེད་པར་ཁོ་ལ་མིག་གིས་ཕུར་ཚུགས་
སུ་ཅེར་ནས་བསྡད་པ་ན། ཁོ་ཁོང་ཁྲོ་ལངས་ནས་བཤད་རྒྱུར། “བལྟས་
ཡོང་ན་ཁྱོད་ངོ་མ་ང་ལ་མི་སྐྲག་པ་འདྲ།”
“མ་རེད།”ཅེས་མོས་མྱུར་དུ་ལན་བཏབ་ནས“ང་སྐྲག་ངེས། རྒྱུ་
མཚན་ཁྱོད་ཀྱིས་ང་འདིར་བཀག་སྐྱིལ་བྱས་ནས་ཕྱིར་ཡུལ་དུ་འགྲོ་མ་
ཐུབ་ན། ངའི་ཨ་ཕས་སེམས་སྡུག་ངེས། ཁོས་ང་ལ་སེམས་ཁུར་བྱེད་
ངེས། སྐུ་ཞབས་ཧེའེ་ཐི་ཁི་ལཱེ་ཧྥི། ང་ཕྱིར་འགྲོ་རུ་འཇུག་རོགས། ངའི་ཨ་
ཕ་ལ་དེ་ལྟར་མ་བྱེད། ངས་ལེན་ཋིན་དང་གཉེན་སྒྲིག་པར་ཁྱོད་ལ་ཁས་
ལེན་བྱ་ཆོག”ཟེར།
ཧེའེ་ཐི་ཁི་ལཱེ་ཧྥི་ཡིས་་ཁྱེད་གཉིས་ཀྱིས་གཉེན་སྒྲིག་པ་ངས་དངོས་
སུ་མཐོང་དགོས།” “གཉེན་མ་སྒྲིག་པའི་སྔོན་དུ་འདི་ལས་ཁ་འབྲལ་
པའི་སྟོང་སེམས་མ་བཅང་། ཁྱོད་ཀྱི་ཨ་ཕས་སེམས་སྡུག་བྱེད་པར་
བསམ་ན་ངའི་སེམས་ཧ་ཅང་དགའ་བ་ཞིག་རེད།"ཟེར།
“ཅིའི་ཕྱིར། ཁོས་ཁྱོད་ལ་ཅི་བྱས་སོང་། ངའི་ཆེད་དུ་འདང་ཞིག་
རྒྱོབ་དང་། ང་འགྲོ་རུ་འཇུག་རོགས།"ཞེས་ཁ་ཐིར་རེན་སེམས་ཕམ་
ནས་ངུ་ཞོར་དུ་ཁོའི་ལག་པ་ནས་བཟུང་། ཡིན་ཡང་ཧེའེ་ཐི་ཁི་ལཱེ་ཧྥི
ཡིས་མོ་ལ་ཁ་ཡ་མ་བྱས།
ཁོས་“ང་མ་ཐུག བུ་མོ། དེ་མིན་ཁྱོད་འགྱོད་པ་སྐྱེས་སྲིད།” “ང་སྦྲུལ་
ཞིག་ལ་ཐུག་དགོས་ཀྱང་ལེན་ཋིན་ཚང་གི་མི་ཞིག་ལ་ཐུག་མི་འདོད།
ཁྱོད་དང་ཁྱོད་ཀྱི་བཟའ་མི་ཚོའི་སྟེང་ལ་ང་ངོ་མ་སྤྲོ་ལངས་ཀི ད་ཁ་རོག་
སྡོད། ངས་ཁྱོད་ཚོའི་སྐད་ཆ་ཚིག་གཅིག་ཀྱང་ཐོས་ན་མི་འདོད་་ཟེར།
ས་རུབ་རྗེས། ཁོ་ཚོའི་སྒོ་ཁར་མི་ཞིག་གིས་སྐད་ཆ་བཤད་བཞིན་
པ་ཐོས་པས། ཧེའེ་ཐི་ཁི་ལཱེ་ཧྥི་སྒོར་སོང་ནས་སུ་ཡིན་པར་བལྟས། ཁོ་
དང་མི་ཞིག་གིས་སྐར་ཆ་གཉིས་གསུམ་ཞིག་ལ་ཁ་བརྡ་བྱས་རྗེས། ཁོ་
ཕྱིར་ཁྱིམ་དུ་ཡོང་ནས“འཇོལ་མོའི་ཞིང་གྲོང་གི་གཡོག་པོ་འགའ་རེད།
ཁོ་ཚོས་ཁྱེད་གཉིས་འཚོལ་བཞིན་ཡོད།”ཅེས་བཤད་པ་དང་། ཁོའི་
གདོང་ལ་འཛུམ་ཞིག་ལངས་ནས་མུ་མཐུད་དུ་“ད་ཁྱེད་གཉིས་ཐོག་ཁང་
གི་ངའི་གཉེར་བའི་ཁང་བའི་ནང་སོང་ནས་གཉིད། མོ་དོ་དགོང་འདི་ན་
མེད།”ཟེར།
ཨཱའེ་ལན་གྱིས་ཁ་རོག་གེར་ཁ་ཐིར་རེན་ལ་ཁོས་བཤད་པ་ལྟར་
བསྒྲུབ་དགོས་ཞེས་བཤད།
དགོང་མོ་དེར། ཁོ་གཉིས་སེམས་འཚབ་ནས་གཉིད་མ་ཁུགས་
པར་མཚན་གང་བོར་རྐུབ་སྟེགས་སྟེང་བསྡད་དེ་ནམ་ལངས་པར་
བསྒུགས། སྔ་མོ་དུས་ཚོད་བདུན་གྱི་སྟེང་དུ། ཧེའེ་ཐི་ཁི་ལཱེ་ཧྥི་སྒོ་ཁར་
ཡོང་ནས་ཁ་ཐིར་རེན་བོས།
“ཅི་རེད།”ཅེས་མོས་འདྲི་ཞོར་དུ་སྒོ་ཁར་བརྒྱུགས།
“འདིར་ཤོག"ཅེས་ཁོས་བཤད་པ་དང་། སྒོ་ཕྱེ་ནས་མོ་ཁྲིད་སོང་།
ཨཱའེ་ལན་ཡར་ལངས་ནས་མོ་དང་མཉམ་དུ་འགྲོ་འདོད་མོད། སྒོ་
ཁར་ཐོན་ལོང་མ་བྱུང་བར་ཧེའེ་ཐི་ཁི་ལཱེ་ཧྥི་ཡིས་སྒོ་ཁྲོག་སེ་བརྒྱབ་སྟེ་
ཟྭ་ཡང་བརྒྱབ་སོང་། མོས་འུར་བརྒྱབ་སྟེ་སྒོ་བརྡུངས་ཀྱང་མི་གཅིག་
གིས་ཀྱང་མོ་ལ་རོགས་མ་བྱས།
མོས་དེ་གར་དུས་ཚོད་འགའ་ལ་བསྒུགས་པ་ན་ད་གཟོད་ཛེ་ལ་
ཡོང་ནས་མོ་ལ་སྒོ་ཕྱེ། ཛེ་ལ་ནི་ལོའོ་ཁི་ཝུའུ་ཏྟི་ཡིས་མཐོང་བའི་གཉེར་
བ་དེ་ཡིན། ཨཱའེ་ལན་མྱུར་དུ་འོག་ཁང་དུ་རྒྱུགས་ནས་བལྟས་པ་ན།
ཁང་བའི་ནང་ཧ་ཅང་ལྷིང་འཇགས་ཤིག་རེད། མོས་ལེན་ཋིན་སྣེ་ལེན་
ཁང་གི་འབོལ་ཁྲི་རིང་བ་ཞིག་གི་སྟེང་དུ་ཉལ་འདུག་པ་མཐོང་། ཡིན་
ཡང་།མོས་ཁ་ཐིར་རེན་གྱི་གྲིབ་མ་ཙམ་ཡང་མ་མཐོང་།
“ལེན་ཋིན། སྲས་མོ་ཁ་ཐིར་རེན་གང་དུ་བུད་སོང་།”ཞེས་ཨཱའེ་
ལན་གྱིས་དྲིས་པ་ན།
ལེན་ཋིན་གྱི་གདོང་ལ་འཛུམ་ཞིག་ལངས་བྱུང་། ཡིན་ཡང་འཛུམ་
མདངས་དེ་ནི་ཇི་འདྲའི་སྙིང་དུ་མི་སྡུག་པ་ཞིག་རེད་ཨང་། ཁོས་མོ་ད་
ལྟ་ངའི་ཆུང་མ་ཡིན།” “མོ་ཐོག་ཁང་དུ་བཀག་སྐྱིལ་བྱས་ཡོད། ངའི་ཨ་
ཕས་མོ་ད་དུང་ཡུལ་དུ་འགྲོ་མི་ཆོག་ཟེར།"ཞེས་བཤད།
ཨཱའེ་ལན་གྱིས“གལ་ཏེ་ཁྱོད་ཀྱིས་ལྡེ་མིག་ལེན་འདོད་ཚེ་ལེན་ཐུབ་
ངེས།”ཞེས་བཤད་པ་ན།
ཁོས“འོ་ལེ། ཡིན་ཡང་ངས་དེ་ལྟར་བྱེད་མི་སྲིད།” “དེ་ལྟར་བྱེད་
ཀྱང་མི་འདོད།་་ཟེར།
ཨཱའེ་ལན་གྱིས་ཁོ་ལ་འགྲམ་ལྕག་ཅིག་གཞུ་འདོད་མོད། ཡིན་
ཡང་མོས་དེ་ལྟར་བྱས་ཀྱང་ཡོང་རྒྱུ་ཅི་ཡང་མེད་པ་ཤེས། མོས་འཇོལ་
མོའི་ཞིང་གྲོང་དུ་སོང་ནས་མི་འགའ་ཁྲིད་ཡོང་སྟེ་ཁ་ཐིར་རེན་སྐྱོབ་
པར་ཐག་བཅད་ནས་ཕྱིར་ལོག ཡུལ་དུ་ཐོན་མ་ཐག་མོ་ཐད་ཀར་
ཨཱའེ་བྷཻ་གྷིར་གྱི་ཁང་བའི་ནང་དུ་རྒྱུགས། ཁོ་ནད་ཀྱིས་མནར་ཏེ་ལུས་
མདངས་ཤོར་བས་ཕར་བལྟས་ཚོད་ཀྱིས་མི་ཤི་རོ་ཞིག་དང་འདྲ།
ཁོས་ཉལ་སའི་ནང་དུ་ཁ་ཐིར་རེན་གྱི་མིང་ནས་འབོད་བཞིན་
ཡོད། ཨཱའེ་ལན་གྱིས་ཁོའི་ལག་པ་ནས་བཟུང་སྟེ་སྐད་དམའ་མོས་་སྐུ་
ཞབས་ཨཱའེ་ཌྷ་གྷིར། ཁ་ཐིར་རེན་ཅུང་མི་འགོར་བར་ཕྱིར་ཐོན་ངེས།”
“མོ་གསོན་འདུག་པར་མ་ཟད། སྐྱོན་ཅི་ཡང་མི་འདུག ཅུང་མི་འགོར་
བར་ཕྱིར་ཐོན་ངེས”ཞེས་བཤད།
མོས་བྱུང་ཟིན་པའི་དོན་དག་དེ་དག་ཁོ་ལ་རགས་བསྡུས་ཤིག་
བཤད་རྗེས་འོག་ཁང་དུ་སོང་ནས་གཡོག་པོ་བཞི་འ་འུར་རི་གྲོང་དུ་
མངགས་སྟེ་ཁ་ཐིར་རེན་བདེ་འཇགས་ངང་ཕྱིར་ཁྲིད་ཡོང་བར་བཀོད་
འདོམས་བྱས།
གཡོག་པོ་ཚོ་ཕྱིར་ཐོན་དུས་ཁ་ཐིར་རེན་ཁྲིད་ཡོང་མེད་པས།ཨཱའེ་
ལན་ཁོང་ཁྲོ་ཆེན་པོ་ལངས། ཁོ་ཚོས་ཁ་ཐིར་རེན་ལ་ནད་ཕོག་ཡོད་ལ་
ཧེའེ་ཐི་ཁི་ལཱེ་ཧྥི་ཡིས་མོ་དང་ཐུག་པའི་གོ་སྐབས་མི་སྟེར་ཟེར།
དགོང་མོ་དེར། ཨཱའེ་ལན་གྱིས་ཨཱའེ་ཌྷ་གྷིར་ལ་ལྟ་སྐྱོང་བྱས་ནས་
བསྡད། མཚན་གུང་ཆུ་ཚོད་གསུམ་ཡས་མས་སུ། མདུན་སྒོ་ནས་་ཐག་
ཐག་་ཅེས་སྒོ་བརྡུངས་པའི་སྒྲ་ཞིག་ཐོས་པས། མོ་སོང་ནས་སྒོ་ཕྱེ་བ་ན་
ཁ་ཐིར་རེན་ཟླ་འོད་འོག་ལངས་འདུག “"དཀོན་མཆོག་གིས་མཁྱེན།
ཁྱོད་ད་ཕྱིར་སླེབས་སོང་། སྲས་མོ་ཁ་ཐིར་རེན།”ཞེས་ཨཱའེ་ལན་གྱིས་
འུར་བརྒྱབ།
“ངའི་ཨ་ཕ་ད་དུང་གསོན་འདུག་གམ། ལེན་ཋིན་གྱིས་ང་ལ་
རོགས་བྱས་པས་ང་ད་གཟོད་བྲོས་ཡོང་ཐུབ་སོང་།”ཞེས་ཁ་ཐིར་རེན་
གྱིས་བཤད་ཞོར་དུ་མོའི་ཨ་ཕའི་ཁང་བའི་ནང་དུ་རྒྱུགས།
ཨཱའེ་ལན་གྱིས་ཨཱའེ་ཌྷ་གྷིར་གྱི་ཁང་བའི་སྒོ་ཁ་ནས་དུས་ཚོད་
གཅིག་ལ་བསྒུགས་རྗེས་ད་གཟོད་ནང་དུ་ཕྱིན་པ་ན། ཁ་ཐིར་རེན་གྱིས་
མོའི་ཨ་ཕའི་ལག་པ་ནས་བཟུང་སྟེ་ཁོ་ལ་ཅེར་ནས་བསྡད་ཡོད།
ཁོར་བལྟས་པ་ཙམ་གྱིས་སྡུག་བསྔལ་ཅི་ཡང་མེད་པར་དགའ་
བའི་ཉམས་ཤིག་ཤར་ཡོད་པས། ཨཱའེ་ལན་གྱིས་ཁོ་གཞི་ནས་འཇིག་
རྟེན་དང་ཁ་བྲལ་བ་རྟོགས་སོང་།

ལེའུ་བརྒྱད་པ།

ཁ་ཐིར་རེན་མོའི་ཨ་ཕའི་ཁང་བའི་ནང་དུ་ཡུན་རིང་ལ་བསྡད།
མཐར་ཨཱའེ་ལན་གྱིས་མོ་མོའི་མལ་ཁང་དུ་ཁྲིད་ནས་ངལ་གསོས།
དགོང་མོར་དེར། ཁྲིམས་རྩོད་པ་སྐུ་ཞབས་གྷི་རེན་གྱིས་ཧེའེ་ཐི་
ཁི་ལཱེ་ཧྥི་ཡིས་བྲིས་པའི་འཕྲིན་ཞིག་ཁྱེར་ནས་འཇོལ་མོའི་ཞིང་གྲོང་དུ་
ཐོན། འཕྲིན་ཡིག་ནང་དུ་ཁོས་བུ་ལེན་ཋིན་གྱི་ཚབ་བྱས་ནས་འཇོལ་
མོའི་ཞིང་གྲོང་བདག་གཉེར་བྱེད་ཆོག་ཚུལ་བྲིས་ཡོད་ལ། ཨཱའེ་ལན་མ་
གཏོགས་གཡོག་པོ་གཞན་ཚང་མ་འདུག་མི་ཆོག་པ་དང་། ཉིན་འགའི་
རྗེས་སུ་ཁོ་དངོས་སུ་འཇོལ་མོ་ཞིང་གྲོང་ལ་ཡོང་ངེས་ཞེས་བྲིས་ཡོད། ད་
དུང་ཁ་ཐིར་རེན་མོའི་ཨ་ཕའི་འདས་མཆོད་ཚར་རག་བར་དུ་བསྡད་
ཆོག་ཅེས་བྲིས་ཡོད།
འདས་མཆོད་རྗེས་ཀྱི་དགོང་མོ་དེར། ཁ་ཐིར་རེན་དང་ཨཱའེ་ལན་
དཔེ་ཁང་དུ་སྡོད་སྐབས།མི་ཞིག་ཐོན་པ་ཐོས་སོང་།ཅུང་མ་འགོར་བར།
ཧེའེ་ཐི་ཁི་ལཱེ་ཧྥི་ཁྱིམ་དུ་འཛུལ་ཡོང་།
ཁ་ཐིར་རེན་གྱིས་ཁོ་མཐོང་མ་ཐག་མྱུར་དུ་ཡར་ལངས་ནས་འགྲོ་
རྩིས་བྱེད་སྐབས།ཧེའེ་ཐི་ཁི་ལཱེ་ཧྥི་ཡིས་མོའི་དཔུང་བ་ནས་བཟུང་བྱུང་།
ཁོས་ངོ་གནག་ནས“སྡོད་དང་།""འགྲོ་མི་ཆོགངས་ཁྱོད་ཁྲིད་ནས
འ་འུར་རི་གྲོང་དུ་འགྲོ་དགོས། ངའི་རེ་བ་ཡིན་ན་ཁྱོད་བསྙེན་བཀུར་
ཡོད་པའི་མནའ་མ་ཞིག་བྱེད་དགོས། ངའི་བུ་ལ་ངན་སྐུལ་བྱས་ནས་ང་
ལ་ངོ་རྒོལ་བྱས་མི་ཆོག ཁྱོད་ཁོ་ལ་དགའ་ན་མི་དགའ་ན། ཁྱོད་ངེས་
པར་དུ་ང་དང་མཉམ་དུ་འགྲོ་དགོས། ཁོ་ད་ལྟ་ཁྱོད་ཀྱིས་སེམས་ཁུར
བྱེད་དགོས་པའི་མི་དེ་ཡིན།”ཟེར།
“མོ་ཅིའི་ཕྱིར་འདིར་བསྡད་མི་ཆོག” “ཁྱོད་ཀྱི་བུ་ཡང་འདིར་ཡོང་
ནས་བསྡད་ཆོག"ཅེས་ཨཱའེ་ལན་གྱིས་དྲིས།
ཧེའེ་ཐི་ཁི་ལཱེ་ཧྥི་ཡིས་གླེན་པ་ཞིག་ལ་བལྟ་བ་ལྟར་མོ་ལ་ཅེར་ནས
“ངས་འཇོལ་མོའི་ཞིང་གྲོང་ཁང་མགྲོན་ལ་གླ་རྒྱུ་ཡིན།" “ང་རང་གི་
བྱིས་པ་ཚོ་དང་མཉམ་དུ་འདུག་འདོད། ད་གྲ་སྒྲིག་བྱོས་དང་ཡུལ་དུ་
ལོག་ཟེར།
“ང་འགྲོ་ངེས།”ཞེས་ཁ་ཐིར་རེན་གྱིས་ལན་བཏབ་པ་དང། “ལེན་
ཋིན་ང་ལ་དགའ་བ་ངས་ཤེས་ཡོད་པར་མ་ཟད། ཁོ་ནི་འཇིག་རྟེན་
འདིར་ང་ཆེས་དགའ་འོས་པའི་མི་དེ་ཡིན། ཡིན་ཡང་། ཁྱོད་ལ་དགའ་
མཁན་ཞིག་ཡོད་མི་སྲིད། ཁྱོད་འཆི་དུས་ཀྱང་ཁྱོད་ཀྱི་ཆེད་དུ་ངུ་
མཁན་ཞིག་ཡོད་མི་སྲིད། ང་ཁྱོད་མིན་པས་ངའི་སེམས་ཧ་ཅང་དགའ་
ཡོད་ཟེར།
“བུ་མོ། གལ་ཏེ་ཁྱོད་ཀྱིས་མུ་མཐུད་དུ་དེ་ལྟར་བཤད་ན། ད་ངས་
ཁྱོད་གཅར་ནས་གསོད་ངེས།" “གྲ་སྒྲིག་བྱོས་དང་། འགྲོ་ཞེས་མོའི་
ག་པོས་ངར་སྐད་དང་བཅས་བཤད།
ཁ་ཐིར་རེན་ཨཱའེ་ལན་གྱི་གམ་དུ་རྒྱུགས་སོང་ནས་མོ་ལ་འོ་ཞིག་
བྱས། མོའི་མཆུ་སྒྲོས་དར་ལྟར་འཁྱག་པ་དང་ལུས་པོ་འདར་སིག་བྱེད་
བཞིན་ཡོད། མོས་“སླར་ཡང་མཇལ། ཨཱའེ་ལན།" "དུས་རྒྱུན་དུ་ང་ལ་
བལྟ་རུ་ཤོག"ཅེས་བཤད་དེ་དགའ་སྤྲོ་སྐྱེས་ཁུལ་བྱེད་བཞིན་ཡོད།
“མི་ཆོག” “ཁྱོད་ངེད་ཚང་ལ་ཡོང་མི་ཆོག གལ་ཏེ་དོན་དག་འདྲ་
ཡོད་ན་ང་འདིར་ཡོང་ཆོག"ཅེས་ཧེའེ་ཐི་ཁི་ལཱེ་ཧྥི་ཡིས་སྐད་མཐོན་པོས་
བཤད་བྱུང་།
དེ་ནས་ཁོས་ཁ་ཐིར་རེན་ལ་འགྲོ་ཟེར་བ་ན། ཁ་ཐིར་རེན་གྱིས་
ཁོའི་ཁ་ལ་མི་ཉན་ཀ་མེད་བྱུང་། ཡིན་ཡང་། སྒོ་ཁར་ཐོན་དུས་མོས་
གོམ་པ་སྤོ་མཚམས་བཞག་སྟེ་ཨཱའེ་ལན་ལ་ཕྱིར་མིག་ཅིག་འཕངས།
མིག་མདངས་དེ་ཡིས་ཨཱའེ་ལན་གྱི་སེམས་ལ་ན་ཟུག་བཟོད་མེད་ཅིག་
བཞག
ཨཱའེ་ལན་གྱིས་ཁོ་གཉིས་ཀྱི་རྒྱབ་གཟུགས་ལ་མིག་གིས་སྐྱེལ་
མ་བྱས་ཏེ་ཁོ་གཉིས་མེ་ཏོག་ལྡུམ་ར་བརྒྱུད་ནས་འགྲོ་བའི་རྗེས་སུ་
ཅེར་འདུག ཧེའེ་ཐི་ཁི་ལཱེ་ཧྥི་ཡིས་བཙན་གྱིས་ཁ་ཐིར་རེན་འཇོལ་མོའི་
ཞིང་གྲོང་ལས་ཁྲིད་མ་འདྲུད་ཀྱིས་ཡོང་ནའང་ལམ་རིང་བོར་མོས་ཨུ་
ཚུགས་བྱས་ཏེ་ཕྱིར་འགྲོ་གྲབས་ཙམ་ཡང་མ་བྱས།
ཟླ་འགའི་ནང་། ཨཱའེ་ལན་གྱིས་ཁ་ཐིར་རེན་མཐོང་མ་བྱུང་། ཉིན་
ཞིག་ལ། མོ་འ་འུར་རི་གྲོང་དུ་འགྲོ་རྩིས་བྱས་མོད། ཡིན་ཡང་། ལྗོའོ་
ཟིབ་ཀྱིས་མོ་ནང་དུ་འགྲོ་རུ་མི་འཇོག སྐབས་དེར་མོ་གཉེར་བ་ཛེ་ལ་
དང་འཕྲད་པས་ཁོས་མོ་ལ་ཁ་ཐིར་རེན་གྱི་གནས་ཚུལ་བཤད་སོང་།
ལེན་ཋིན་མ་ཤི་བའི་སྔོན་གྱི་གཟའ་འཁོར་འགའི་ནང་ཁ་ཐིར་
རེན་གྱིས་ཁོ་གཉོར་སྐྱོང་བྱས་པ་དང་། ལེན་ཋིན་འདས་མཆོད་བྱས་
རྗེས་ཀྱི་གཟའ་འཁོར་གཉིས་ཀྱི་ནང་མོ་ཁང་བའི་ནང་དུ་འཛུལ་ནས་
ཕྱིར་མི་ཡོང་། དེ་ནས་བཟུང་མོ་ལ་འགྱུར་ལྡོག་ཆེན་པོ་ཞིག་བྱུང་ཡོད་
དེ༑ ཁོང་ཁྲོ་ཚ་ལ་གཤིས་ཀ་རྩུབ་པའི་མི་ཞིག་ཏུ་གྱུར་ཡོད་པར་མ་ཟད།
ཧེའེ་ཐི་ཁི་ལཱེ་ཧྥི་ལའང་མི་སྐྲག་པ་དང་། མོས་ད་དུང་ཧེའེ་ཐི་ཁི་ལཱེ་ཧྥི་
དང་ཧཱའེར་ཋིན་བཅས་ལ་རྡུང་རེས་ཀྱང་བྱས་མྱོང་། མོ་ལ་ཐེབས་པའི་
གནོད་འཚེ་ཇི་ལྟར་མང་ན་མོ་དེ་ལྟར་དུ་ཁོང་ཁྲོ་ཆེ་ཞིང་གདུག་རྩུབ་ཆེ་
བ་ཞིག་རེད། ད་ནི་མོའི་འཚོ་བ་འཁོན་སེམས་དང་ཞེ་སྡང་གིས་ཁེངས་
ཡོད་ཟེར།
འདི་ནི་གྲང་ངར་ཆེ་བའི་དགུན་ཁ་ཞིག་ལ་ལོའོ་ཁི་ཝུའུ་ཏྟི་བལྟ་
རུ་སོང་བའི་ཁོའི་ཁང་བདག་དེ་ཚང་ཡིན་ནོ།། །།

ཁག་བཞི་བ།བརྩེ་བ་ནི་སྙིང་རྗེ་ཡིན།
ལེའུ་དང་བོ།

༡༨༠༢ལོའི་ཟླ་དགུ་བར་ངའི་བྱང་རྒྱུད་ཀྱི་གྲོགས་པོ་ཞིག་གིས་ང་
ཁོའི་ཐང་ཆེན་ལ་སྤྲོ་གསེང་ལྟ་སྐོར་བྱེད་དུ་གདན་ཞུ་བྱས་པས་ང་དེར་
སྤྲོ་འཆམ་དུ་ཕྱིན། ལམ་བར་དུ་ལྡེམ་མིར་ཋོན་དང་སྤྱི་ལེ་བཅུ་བཞི་མ་
གཏོགས་མེད་པའི་ས་ཆ་ཞིག་ནས་ངས་ངལ་གསོས་པ་ཡིན། ལམ་
འགྲམ་གྱི་མགྲོན་ཁང་ཞིག་གི་རྟ་བདག་གིས་ཆུ་ཟོ་གང་ཁྱེར་ཡོང་ནས་
ངའི་རྟ་ལ་ཆུ་ལྡུད་སྐབས། ད་སོ་མར་ལྗང་མདོག་གི་ཡུག་པོ་བརྔ་བསྡུ་
བྱས་ཚར་བའི་བརྔ་བསྡུའི་འཕྲུལ་འཁོར་ཞིག་དེར་ཐོན་ཏེ་ཁ་ལོ་བ
ན་རེ“་ཁྱེད་ཚོ་ལྗེམ་མིར་ཋོན་ནས་ཡོང་བ་ཡིན་ནམ། ཁོ་ཚོས་རྒྱུན་དུ་
གཟའ་འཁོར་གསུམ་རེའི་རྗེས་སུ་ད་གཟོད་བརྔ་བསྡུ་བྱེད་པ་རེད།”
“ལྗེམ་མིར་ཋོན།”ཞེས་ངས་ཐེངས་གསུམ་ལ་ངག་ནས་བཟླས། ང་
དེར་འགྲོ་མྱོང་བ་ངའི་དྲན་འཛིན་ངོས་སུ་གསལ་ལ་མི་གསལ་ཞིག་
ཤར་ཡོང་ལ་རྨི་ལམ་ཐེངས་གཅིག་རྨིས་པ་འདྲ།་འ། ངས་ཤེས་སོང་། ས་
དེར་འདི་ནས་ག་ཚོད་འགྲོ་དགོས་ཞེས་ངས་དྲིས་པ་ན།
“རི་ཆེན་དེ་བརྒལ་རྗེས་ཕལ་ཆེར་སྤྱི་ལེ་བཅུ་བཞི་ཡོད་ལ། ལམ་ཧ་
ཅང་མི་བདེ་ཞེས་ཁོས་ལན་བཏབ།
ངལ་ཅུང་ཙམ་གསོས་རྗེས། ངས་རང་གི་གཡོག་པོ་གྲོང་གསེབ་
དུ་འགྲོ་བའི་ལམ་གྱི་གནས་ཚུལ་འདྲི་རུ་མངགས་པ་དང་དེ་རྗེས་ངེད་
གཉིས་ལམ་ལ་ཆས་མོད། ལམ་མི་བདེ་བ་དང་ཐང་ཆད་པའི་རྐྱེན་
གྱིས་དུས་ཚོད་གསུམ་ཡས་མས་འགོར་རྗེས་ངེད་གཉིས་ད་གཟོད་དེར་
འབྱོར།
ངས་གཡོག་པོ་དེ་གར་སྡོད་དུ་བཅུག་པ་དང་། ང་གཅིག་པུར་གྲོག་
རོང་བརྒྱུད་ནས་རི་གྲོང་དུ་སོང་། ས་མ་རུབ་སྔོན་ལ་ང་རི་གྲོང་དུ་ཐོན་
སོང་། དེ་རྗེས་ངས་སྒོ་བརྡུངས་ནས་བསྒུག་བསྡད་པ་ཡིན། ངས་ཇ་ཁང་
གི་དུ་ཁུང་ལས་འཕྱུར་ཡོང་བའི་ཀྱ་ཀྱུའི་དུ་སྔོན་ཕྲ་མོ་ལས་ཁོ་ཚོ་ལྟག་
རྒྱབ་ཀྱི་ཁང་བའི་ནང་དུ་གནས་སྤར་བ་ཤེས། དེ་བས་ཁོ་ཚོས་ངས་སྒོ་
བརྡུངས་པ་མ་ཐོས་པ་ཡིན་ཤས་ཆེ། ངས་རྟ་ཞོན་ནས་ར་སྐོར་དུ་སོང་བ་
ན་ཁང་བའི་ཁྱམས་འོག་ཏུ་ལོ་དགུ་ཡས་མས་ཀྱི་བུ་མོ་ཞིག་རྩེད་མོ་རྩེ་
བཞིན་ཡོད་པ་དང་། བུད་མེད་རྒན་པ་ཞིག་ཐེམ་སྐས་ལ་བསྙེས་ནས་དུ་
བ་འཐེན་བཞིན་འདུག
“ལྕམ་མོ་རྦྷེན་ཡོད་དམ”ཞེས་ངས་བུད་མེད་དེ་ལ་དྲིས་པ་ན།
“ལྕམ་མོ་རྦྷེན་མེད།”ཅེས་མོས་ལན་བཏབ་པ་དང་། “མོ་འདིར་
བསྡད་མེད། མོ་རི་གྲོང་དུ་བུད་སོང་།”ཟེར།
“དེ་ན།ཁྱོད་ཁྱིམ་འདི་ཡི་གཉེར་བ་ཡིན་ནམ”ཞེས་ངས་དྲིས་པ་ན།
“ཡིན། ངས་ཁྱིམ་འདིར་དོ་དམ་བྱེད་བཞིན་ཡོད"ཅེས་མོས་ལན་
བཏབ།
“ཡ།ང་བདག་པོ་ལོའོ་ཁི་ཝུའུ་ཏྟི་ཡིན།འདིར་ཁང་བ་ཡོད་དམ།ང་
འདི་ནས་དགོང་གཅིག་ལ་ཞག་སྡོད་བྱེད་འདོད།"ཅེས་ངས་བཤད།
“བདག་པོ།”ཞེས་མོས་བྲེད་སྐད་ཞིག་བརྒྱབ་ནས“ཁྱོད་ཡོང་
བ་སུས་ཤེས། ཁྱོད་ཡོང་བའི་སྔོན་དུ་བརྡ་བརྒྱབ་ན་ངས་སྔོན་ནས་
གཙང་སྦྲ་བྱས་ཆོག ད་འདིར་ཁྱོད་འདུག་སའི་ཁང་བ་གཙང་མ་ཞིག་
མེད་་ཟེར།
མོས་ལག་གི་དུ་བ་གཡུགས་ཏེ་འཚབ་འཚུབ་ངང་ནང་དུ་འཛུལ།
དེ་མུར་བུ་མོ་ཆུང་ཆུང་དེ་ཡང་ནང་དུ་འཛུལ་སོང་། ང་ཡང་མོའི་རྗེས་
དེད་ནས་ནང་དུ་ཕྱིན།
མོས་འཚབ་འཚུབ་ངང་གཙང་སྦྲ་བྱེད་མགོ་བརྩམས། ངས་དེ་འདྲ་
བྲེལ་མི་དགོས་ང་ཕྱི་རུ་འཆམ་འཆམ་དུ་འགྲོ་རྒྱུ་ཡིན་ཞེས་བཤད་པ་
དང་། ངས་མོ་ལ་སྣེ་ལེན་ཁང་གཙང་སྦྲ་བྱས་ཏེ་ང་ལ་ཟ་མ་ཟ་ས་དང་
གཉིད་ས་ཞིག་ད་དུང་དྲོད་ལམ་ལམ་གྱི་མེ་ཐབ་ཞིག་དང་ཉལ་ཐུལ་
དྲོན་པོ་ཞིག་བཀོད་སྒྲིག་བྱེད་དགོས་ཞེས་བཀོད་འདོམས་བྱས་པ་ན་
མོས་དེ་ལྟར་བསྒྲུབ་པར་མོས་མཐུན་ཆེན་པོ་ཡོད་པའི་རྣམ་འགྱུར་
ཞིག་བསྟན་བྱུང་། མོས་མེ་སྐམ་གྱི་ཚབ་ཏུ་ཐབ་ཕྱགས་བཀོལ་བ་
སོགས་ལག་ཆ་མང་བོ་ཞིག་གི་བཀོལ་སྤྱོད་བྱེད་ཡུལ་ནོར་ཡོད་ནའང་
ངས་དེ་དག་ལ་སྣང་འཇོག་མ་བྱས། མོས་ང་ལ་ངལ་གསོ་སའི་ཁོར་
ཡུག་ལེགས་པོ་ཞིག་བཀོད་སྒྲིག་བྱེད་ཐུབ་པར་ངས་ཡིད་ཆེས་བྱས་
ཡོད། དེ་ནས་ང་ར་སྐོར་ལས་ཕྱིར་བུད། གློ་བུར་དུ་ཡིད་ལ་བསམ་ཚུལ་
ཞིག་འཁོར་བས་ང་ཕྱིར་ཁྱིམ་དུ་ལོག
“རི་གྲོང་གི་མི་ཚང་མ་བདེ་མོ་ཡིན་ནམ”ཞེས་ངས་བུད་མེད་དེར་
དྲིས།
“ངས་ངོ་ཤེས་པ་ཚང་མ་བདེ་མོ་ཡིན"ཞེས་མོས་ལན་བཏབ།
སྤྱིར་ཡིན་ན་ངས་ལྕམ་མོ་ཏྟེན་ཅིའི་ཕྱིར་འདིར་ཁ་བྲལ་བ་འདྲི་
འདོད་པ་ཡིན་མོད། ཡིན་ཡང། མོ་འདི་འདྲའི་ཁོམ་ལོང་མེད་དུས་ངས་
བར་ཆད་བྱས་ན་མི་འགྲིག་བསམ་ནས་ཕྱིར་འཁོར་ནས་བུད་སོང་། ང་
རང་སྐྱེད་ཚལ་དུ་ལྷོད་གཡེང་ངང་འཆམ་འཆམ་དུ་སོང་། རྒྱབ་ན་ནུབ་
ཁའི་ཉི་འོད་དང་མདུན་ན་མཚན་ཁའི་ཟླ་འོད་གསལ། གཅིག་ནི་ག་
ལེར་ནུབ་བཞིན་ཡོད་ལ་ཅིག་ཤོས་ནི་ག་ལེར་འཆར་བཞིན་ཡོད། དེ
དུས་ང་སྐྱེད་ཚལ་དང་ཁ་བྲལ་ཏེ་ཧེའེ་ཐི་ཁི་ལཱེ་ཧྥི་ཡི་སྡོད་ཁང་དུ་འཐེན་
ཡོད་པའི་རྡོ་ལམ་དུ་ཞུགས། ད་ནི་ནུབ་མཐའ་རུ་བཀྲག་མདངས་ཤོར་
བའི་སྤོས་ཤེལ་མདོག་གི་འོད་ཐིག་ཅིག་ལས་མེད་མོད། དཀར་གསལ་
གྱི་ཟླ་བ་ཡུན་གྱིས་ཤར་བ་ན་ལམ་བར་གྱི་རྡོ་ཧྲུག་དང་ལོ་མ་རེ་རེ་ཡང་
གསལ་བོར་མཐོང་ཐུབ། ངས་སྒོ་མ་བརྡུངས་ལ་སྒོ་ཆེན་སྟེང་འགོས་
ནས་ནང་དུའང་མ་སོང་། ལག་པས་དལ་གྱིས་ཕར་འདེད་ཙམ་བྱས་པ་
ན་སྒོ་ཕྱེ་བྱུང་བས་ང་ཐད་ཀར་ནང་དུ་ཕྱིན།
རྡོ་སོལ་ཐོན་སྐྱེད་བཟོ་གྲྭ་ལྟར་སྒོ་དང་སྒེའུ་ཁུང་ཡོངས་སུ་ཕྱེ་འདུག
དམར་ལམ་ལམ་གྱི་མེ་ལྕེ་ཡིས་རྩིག་ཐབ་འོད་ལམ་ལམ་བྱེད་བཞིན་པ་
དེས་ངའི་སེམས་སུ་དྲོད་ལམ་ལམ་གྱི་ཚོར་སྣང་ཞིག་ཡིན། འ་འུར་རི་
གྲོང་གི་ཁང་བ་ཧ་ཅང་ཆེ་བས་ཁང་བའི་ནང་གི་མི་རྣམས་མེ་དྲོད་དེ་
ལས་གཡོལ་བའི་བར་སྟོང་ངེས་ཅན་ཡོད། དེ་བས་ཁང་བའི་ནང་གི་མི་
རྣམས་སྒེའུ་ཁུང་དང་ཉེ་ས་ཞིག་ཏུ་བསྡད་ཡོད། ངས་ཁོ་ཚོ་མཐོང་ཐུབ་
པར་མ་ཟད་ཁོ་ཚོས་སྐད་ཆ་བཤད་པའང་གསལ་བོར་ཐོས་ཐུབ།
ཁུ་བྱུག་ལྟར་སྙན་པའི་སྐད་ཅིག་གིས“ལྡོག་ཟླ་རེད།” “འདི་ཐེངས་
གསུམ་པ་རེད། གླེན་པ། ངས་ཁྱོད་ལ་ཡང་བསྐྱར་མི་བཤད། ད་ཡིད་ལ་
མི་འཛིན་ན་ངས་ཁྱེད་ཀྱི་སྐྲ་ནས་འཛིན་ངེས།"”ཟེར།
“ཡ། ལྡོག་ཟླ་རེད།” “ད་ང་ལ་འོ་ཞིག་བྱོས། རྒྱུ་མཚན་ངས་ཡིད་ལ་
བཟུང་ཡོད།”ཅེས་ཞི་ཞིང་འཇམ་པའི་སྒོ་ནས་ལན་འདེབས།
“མིན། སྔོན་ལ་འདི་ཡང་དག་པའི་ངང་ཐེངས་གཅིག་ཐོན་དང་།
གཅིག་ཀྱང་འཆུག་མི་ཆོག”ཟེར་བ་ན།
གསར་བུ་དེས་འདོན་མགོ་བརྩམས། ཁོ་ནི་གཞོན་ནུ་ཞིག་ཡིན་
ལ༑ ལྭ་བ་གྲལ་དག་ཅིག་གྱོན་ནས་སྒྲོག་ཙེ་ཞིག་གི་གམ་དུ་བསྡད་
ཡོད། ཁོའི་ཡིད་འོང་གི་ངོ་གདོང་སྤྲོ་སྐྱིད་ཀྱིས་ཁེངས་འདུག སྔོན་དུ་
དཔེ་ཆ་ཞིག་བཞག་འདུག་མོད། ཡིན་ཡང་ཁོའི་མིག་ཟུང་མཚམས་མི་
ཆད་པར་དཔེ་དེབ་ལས་བྲལ་ཏེ་ཁོའི་ཕྲག་པའི་སྟེང་གི་དཀར་ཞིང་ཆུང་
བའི་ལག་ཟུང་ལ་ཅེར་བཞིན་ཡོད། འོན་ཀྱང་ཁོས་དེ་ལྟར་བློ་རྩེ་གཅིག་
སྒྲིམ་བྱེད་ཀྱི་མེད་པ་མོས་ཚོར་ན་མྱུར་དུ་ཁོ་ལ་འགྲམ་ལྕག་ཆུང་ངུ་
ཞིག་གཞུ་ངེས། ཁོའི་རྒྱབ་ཏུ་འགྲེང་ཡོད་པའི་གཞོན་ནུ་མ་དེ་མར་
བསྒུར་ནས་ཁོ་ལ་དཔེ་ཁྲིད་བྱེད་དུས། མོའི་གནག་སྣུམ་གྱི་སྐྲ་ལོ་སུ་ལུ་
མ་དང་ཁོའི་ཁམ་མདོག་གི་སྐྲ་ལོ་སྐབས་རེར་གཅིག་ཏུ་འདྲེས་ཡོད།
སྟབས་ལེགས་པ་ཞིག་ལ་ཁོས་མོའི་ངོ་གདོང་མཐོང་མི་ཐུབ། དེ་མིན་ན་
ཁོ་སྡོད་མི་ཚུགས་པར་འགྱུར་འགྲོ།
སློབ་མས་ནོར་འཆུག་ཆེན་པོ་མ་བཟོས། འོས་འགན་ལེགས་
འགྲུབ་བྱུང་སོང་། འོན་ཀྱང་སློབ་མས་ང་ལ་དགའ་རྟགས་དགོས་ཟེར་
ནས་ཉུང་མཐའ་ཡང་མོ་ལས་འོ་ལྔ་ཐོབ་སོང་། དེ་ནས་ཡང་ཁོས་ཕྱིར་
མོ་ལ་འོ་འགའ་བྱས་རྗེས་ཁོ་གཉིས་སྒོར་ཕྱིན་སོང་། ཁོ་གཉིས་ཀྱི་སྐད་
cཆ་ལས་ངས་ཁོ་གཉིས་ཕྱི་རོལ་ས་སྟོང་དུ་འཆམ་འཆམ་ལ་འགྲོ་རྒྱུ་ཡིན་
པ་ཤེས། གལ་ཏེ་ངས་ཁོ་གཉིས་ལ་ལྐོག་ཉན་བྱེད་པ་ཤེས་ཚེ། ཧཱའེར་
ཋིན་ཨིར་འན་ཊཱོ་ཡིས་ཁ་ནས་ཅི་ཡང་མི་བཤད་ཀྱང་ཁོག་ནས་ང་ལ་
དམྱལ་ཁམས་བཅོ་བརྒྱད་དུ་ལྷུང་ཞེས་སྡུག་དམོད་བྱེད་ངེས་ཡིན་ཏེ།
ངས་ཀྱང་རང་གི་ཐ་ཤལ་གྱི་སྤྱོད་པ་དེར་དོགས་མ་བདེ་བར་ཇ་ཁང་དུ་
སོང་སྟེ་བསྐུངས་ནས་བསྡད་པ་ཡིན། ཇ་ཁང་གི་སྒོ་ཁར་ངའི་གྲོགས་
པོ་ལྷེན་གྱིས་གླུ་དབྱངས་ལེན་བཞིན་འཚེམ་དྲུབ་བྱས་ནས་བསྡད་ཡོད།
འོན་ཀྱང་ཁང་བའི་ནང་གི་ཧ་དགོད་དང་འུར་གཏམ་སྣ་ཚོགས་ཀྱིས་
མོའི་གླུ་སྐད་ལ་བར་ཆད་བཟོས་སོང་།
ལྕམ་མོ་དྡྷེན་གྱིས་ཡང་བསྐྱར་གླུ་དབྱངས་གཞན་ཞིག་གི་མགོ་
རྩོམ་དུས་ང་མོའི་མདུན་དུ་ཐོན་པ་ན། མོས་དེ་མ་ཐག་ང་ངོ་ཤེས་ནས་
ཧ་ཅང་སྤྲོ་བས་ངང་བཤད་རྒྱུར།“བཟང་གི དཀོན་མཆོག་གིས་ཁྱེད་ལ་
མགོན་སྐྱབས་གནང་ངེས། སྐུ་ཞབས་ལོའོ་ཁི་ཝུའུ་བྷཻ། ཁྱོད་འདི་གར་
ཡོང་རྒྱུར་ཇི་ལྟར་དྲན་པ་ཡིན། འཇོལ་མོའི་ཞིང་གྲོང་གི་དངོས་པོ་ཚང་
མ་བསྡུ་གསོག་བྱས་ཟིན།ཁྱོད་ཡོང་དུས་སྔོན་ལ་བརྡ་བརྒྱབ་ན་འགྲིག་
“གནས་སྐབས་སུ་སྡོད་པར་ངས་དེ་གར་གྲ་སྒྲིག་བྱས་ཟིན།”ཞེས་
ངས་ལན་བཏབ།
“ང་སང་ཉིན་བུད་འགྲོ། ང་ལ་ཤོད་དང་། ལྕམ་མོ་ཏྟེན་ཁྱོད་ཅིའི་
ཕྱིར་འདིར་གནས་སྤོས་པ་ཡིན།”
“ཁྱོད་ལན་བྷིན་ལ་སོང་རྗེས། ཛེ་ལ་ཡིས་ལས་གནས་བསྐྱུར་བས།
ཧེའེ་ཐི་ཁི་ལཱེ་ཧྥི་ཡིས་ང་འདིར་བོས་ནས་ཁྱོད་ཐོན་རག་བར་དུ་བསྒུག་
སྡོད་ཟེར། ནང་དུ་ཤོག དོ་དགོང་ཁྱོད་ལྡེམ་མིར་ཋོན་ནས་ཡོང་བ་ཡིན་
ནམ།”
ངས“རི་གྲོང་ནས་ཡོང་བ་ཡིན།" “མོས་ང་ལ་སྡོད་ཁང་གྲ་སྒྲིག་
བྱེད་བཞིན་པའི་གོ་སྐབས་དང་བསྟུན་ནས་ང་དང་ཁྱོད་ཀྱི་བདག་པོའི་
བར་གྱི་དོན་དེ་ཐག་གཅོད་བསམ།རྗེས་སུ་ཁོམ་ལོང་མེད།"ཅེས་བཤད།
“སྐུ་ཞབས། དོན་དག་ཅི་རེད།” “ཁོ་ད་ལྟ་སྒོར་བུད་སོང་། མྱུར་དུ་
ཕྱིར་མི་ཐོན།”ཞེས་ཨཱའེ་བཤད་ཞོར་དུ་ང་སྣེ་ལེན་ཁང་དུ་ཁྲིད།
“ཁང་གླའི་སྐོར་གྱི་དོན་དག”ཅེས་ངས་ལན་བཏབ།
མོས་་འ། དེས་ན་དོན་དག་དེ་ཁྱོད་ཀྱིས་ངེས་པར་དུ་ཧེའེ་ཐི་ཁི་ལཱེ་
ཧྥིའི་ལྕམ་མོ་དང་གྲོས་བྱེད་དགོས།" “ཡང་ན་ང་ལ་བཤད་ཀྱང་ཆོག
མོས་ད་དུང་ཁང་བ་དོ་དམ་བྱེད་མི་ཤེས། ངས་མོའི་ཚབ་ཏུ་སྒྲུབ་བཞིན་
ཡོད།”ཟེར།
ངས་ཡ་མཚར་བའི་རྣམ་འགྱུར་ཞིག་བསྟན་པ་ན།
མོས“འ། ཁྱོད་ཀྱིས་ད་དུང་ཧེའེ་ཐི་ཁི་ལཱེ་ཧྥི་ཚེ་ལས་འདས་པའི་
གནས་ཚུལ་ཤེས་མེད་པ་འདྲ་་ཟེར།
ང་ཧ་ལས་པའི་ངང"ཧེའེ་ཐི་ཁི་ལཱེ་ཧྥི་ཤི་སོང་”་“ག་ཚོད་འགོར་
སོང་"ཞེས་དྲིས་པ་ན།
“ཟླ་གསུམ་འགོར་སོང་། བཞུགས་རོགས། ཞྭ་མོ་ང་ལ་བྱིན། ངས་
ཁྱོད་ལ་དོན་དག་ཡོད་ཚད་བཤད། ཅུང་ཙམ་སྒུགས་དང་། ཁྱོད་ཀྱིས་ཟ
མ་ཟོས་ཡོད་དམ།་
“ང་ལ་ཅི་ཡང་མི་དགོས། ངས་སྔ་མོ་ནས་དགོང་ཟས་བཀོད་སྒྲིག་
བྱས་ཟིན།ཁྱོད་ཀྱང་བཞུགས་རོགས།ངས་ཁོ་ཤི་བའི་གནས་ཚུལ་ངོ་མ་
མ་གོངས་དོན་དག་ཅི་བྱུང་སོང་བ་ཤེས་ན་འདོད། ད་དུང་ཁྱོད་ཀྱིས་ཁོ་
གཉིས་མྱུར་དུ་ཕྱིར་མི་ཡོང་ཟེར་བ་སུ་ཟེར་བ་ཡིན། གཞོན་ནུ་དེ་གཉིས་
ཟེར་བ་ཡིན་ནམ།་
“འོ་ལེ། ཁོ་གཉིས་རྒྱུན་དུ་ནམ་ཕྱེད་རྒྱལ་བའི་དཀྱིལ་འཁོར་ལ་
འཆམ་འཆམ་དུ་འགྲོ་བས་ངས་ལེ་བདའ་མི་བྱེད་ཀ་མེད་བྱུང་། ཡིན་
ཡང་། ཁོ་གཉིས་ཀྱིས་དེར་ཁ་ཡ་མི་བྱེད། ད་ཁྱོད་ཐང་ཆད་འདུག མ་
མཐའ་ཡང་ང་ཚོས་ལོ་མང་ལ་བསྙལ་བའི་གྲོ་མྱུག་གི་ཆང་དེ་འཐུང་
རོགས།ཁྱོད་ཀྱིས་འཐུང་དང་ངལ་དུབ་སེལ་ཐུབ།”
ཅུང་ཙམ་འགོར་རྗེས། མོས་ང་ལ་ཧེའེ་ཐི་ཁི་ལཱེ་ཧྥི་ཡི་ཡ་མཚར་
བའི་མཇུག་འབྲས་དེ་ཞིབ་ཏུ་བཤད།
ཁྱོད་ང་ཚོ་དང་ཁ་བྲལ་ནས་གཟའ་འཁོར་གཉིས་མ་འགོར་བར་
ཧེའེ་ཐི་ཁི་ལཱེ་ཧྥི་ཡིས་ང་འ་འུར་རི་གྲོང་དུ་བོས་བྱུང་། ཁ་ཐིར་རེན་གྱི་
ཆེད་དུ་ངས་དགའ་དགའ་སྤྲོ་སྤྲོའི་ངང་ཁོའི་བཀོད་འདོམས་དང་ལེན་
བྱས། ངས་མོ་དང་ཐོག་མཐོང་དུས་སེམས་སྐྱོ་བ་དང་ཧ་ལས་པ་ཞིག་
རེད། ང་ཚོ་ཁ་བྲལ་རྗེས།མོ་ལ་འགྱུར་ལྡོག་ཆེན་པོ་བྱུང་འདུག
ཧེའེ་ཐི་ཁི་ལཱེ་ཧྥི་ཡིས་ང་འ་འུར་རི་གྲོང་དུ་ཤོག་ཟེར་བ་ལས་རྒྱུ་
མཚན་ཅི་ཡིན་མ་བཤད། ང་འདིར་ཐོན་རྗེས་ཁོས་སྣེ་ལེན་ཁང་ཆུང་བ་
དེ་ང་དང་ཁ་ཐིར་རེན་གཉིས་ཀྱི་སྡོད་ཁང་བྱེད་དགོས་པ་དང་ད་ནས་
བཟུང་ཁ་ཐིར་རེན་ཁོའི་རིག་སར་ཡོང་དུ་མ་འཇོག ཁོས་མོ་མཐོང་མི་
འདོད་ཟེར། དེ་ནས་ངས་དཔེ་ཆ་འགའ་དང་མོ་རང་དགའ་བའི་རྩེད་
ཆས་སོགས་ཁྱེར་ཡོང་ནས་མོ་དང་མཉམ་དུ་བསྡད་པ་ཡིན། ངས་ད
ནས་བཟུང་འཚོ་བ་སྐྱིད་པོ་ཞིག་ཡོང་ངེས་སྙམ། ཡིན་ཡང་། དེ་ནི་སྟོང་
སེམས་ཁོ་ན་རེད།
དང་ཐོག་མོ་ཡིད་ཚིམ་ཡོད་མོད། ཡུན་རིང་མ་འགོར་བར། མོའི་
སེམས་ཁམས་མི་བདེ་བར་གྱུར་ཏེ་གཤིས་ཀ་ཇེ་རྩུབ་ཏུ་སོང་བ་དང་
ཁོང་ཁྲོ་ཆེན་པོ་སྐྱེས། མོ་ལ་ཁག་ཅི་ཡོད་དེ། མོ་མེ་ཏོག་ལྡུམ་ར་ལས་
ཕྱིར་འགྲོ་བར་བཀག་འགོག་བྱས་ཡོད་པས་མཛེས་སྡུག་གི་དཔྱིད་
ཀ་སླེབས་ཀྱང་མོ་ཁྱིམ་གྱི་བར་སྟོང་ཆུང་ཆུང་དེ་ལས་བརྒལ་མི་རུང་།
ངས་ད་དུང་ཁྱིམ་གྱི་ལས་ཀ་ལས་དགོས་པས། མོ་གཅིག་པུ་མི་བསྐྱུར་
ཀ་མེད་བྱུང་། དེ་བས་མོས་ཁེར་རྐྱང་གི་སུན་སྣང་ལ་འཁང་ར་བྱེད་
པ་དང་། མོ་གཅིག་པུ་ཁང་སྟོང་དུ་ཁ་རོག་གེར་སྡོད་པ་ལས་ཇ་ཁང་
དུ་སོང་ནས་ལྗོའོ་ཟིབ་དང་ཁ་རྩོད་བྱས་ན་བཟང་ཟེར། ངས་ཁོ་གཉིས་
ཀྱིས་ཁ་རྩོད་བྱེད་པར་ཁ་ཡ་བྱས་པ་མིན་མོད། སྐབས་རེར་ཧེའེ་ཐི་ཁི་
ལཱེ་ཧྥི་སྣེ་ལེན་ཁང་དུ་ཡོད་དུས་ཧཱའེར་ཋིན་ཡང་ཇ་ཁང་དུ་བུད་འགྲོ།
དང་ཐོག་ཁོ་ཇ་ཁང་དུ་ཐོན་མ་ཐག་ཁ་ཐིར་རེན་ཡང་བུད་འགྲོ་ལ་ཡང་
ན་ཁ་རོག་གེར་ང་ལ་རོགས་བྱས་ནས་འདུག་པ་ལས་ཁོ་ལ་སྐད་ཆ་མི་
བཤད། ཁོས་ཀྱང་མོ་ལ་ཚིག་གཅིག་ཀྱང་མི་བཤད། ཡིན་ནའང་། ཡུན་
རིང་མ་འགོར་བར་མོའི་ནམ་རྒྱུན་གྱི་གོམས་གཤིས་ལ་འགྱུར་ལྡོག་
ཅིག་བྱུང་། མོས་ཁོ་ལ་སྐྱོན་བརྗོད་དང་འཕྱ་སྨོད་སོགས་བྱས་ནས་ཁོ་
དང་ཚིག་རྩོད་བྱེད་མགོ་བརྩམས།
ཧེའེ་ཐི་ཁི་ལཱེ་ཧྥི་ཉིན་རེ་ནས་ཉིན་རེ་བཞིན་གཞན་དང་འབྲེལ་
འདྲིས་བྱེད་རྒྱུར་མི་དགའ་བར་གྱུར་ལ། ཧཱའེར་ཋིན་ཁོའི་ཁང་བ་ལས་
ཧ་ལམ་ཕྱིར་འཕུད་བྱས་ཡོད།
འདས་ལོག་དུས་ཆེན་རྗེས་ཀྱི་གཟའ་ཟླ་བའི་ཉིན་ཞིག་ལ། ལྗོའོ་
ཟིབ་ཀྱིས་ནོར་ལུག་འགའ་དེད་ནས་ལྡེམ་མིར་ཋོན་གྱི་ཁྲོམ་རར་ཕྱིན།
ཕྱི་དྲོར་ངས་ཇ་ཁང་ནང་དུ་ཉ་ར་བྱེད་བཞིན་ཡོད། ཧཱའེར་ཋིན་ཨིར་
འན་ཤཱ་རྒྱུན་ལྡན་དང་འདྲ་བར་ངོ་སྡུག་ཅིག་བཟུང་ནས་ཐབ་ཀའི་
ཟུར་ཞིག་ཏུ་བསྡད་ཡོད། ཁ་ཐིར་རེན་གྱིས་ཤེལ་སྒེའུ་སྟེང་རི་མོ་བྲིས་
ནས་དུས་ཚོད་འཁྱོལ་ཐབས་བྱེད་བཞིན་ཡོད། མོས་སྐབས་རེར་གླུ་
དབྱངས་ཐན་ཐུན་རེ་ལེན་པ་དང་ཡང་ན་སྐད་དམའ་མོས་ཁེར་ལབ་
བྱེད་བཞིན་ཡོད། ཡང་སྐབས་རེར་དུ་བ་མཚམས་མི་ཆད་པར་འཐེན་
བཞིན་མེ་ཐབ་སྟེང་ཅེར་ཡོད་པའི་ཕུ་བོ་ལ་སུན་སྣང་གི་མིག་ཟུང་གིས་
མིག་གིས་ཕུར་ཚུགས་སུ་ཅེར། ངས་མོ་ལ་དེར་མ་འདུག་ཁྱོད་ཀྱིས་ངའི་
འོད་སྒྲིབ་སོང་ཞེས་བཤད་པ་ན་མོ་ད་གཟོད་ཐབ་འགྲམ་དུ་བུད་སོང་།
དེ་རྗེས་ངས་ཀྱང་མོས་ཅི་བྱེད་བཞིན་པར་ཉམས་འཇོག་མ་བྱས། ཅུང་
མ་འགོར་བར། ངས་མོས་སྐད་ཆ་བཤད་བཞིན་པ་ཐོས་སོང་།
“ཧཱའེ ར་ཋིན། གལ་ཏེ་ཁྱོད་ཀྱིས་ང་ལ་སྐད་ཆ་རྩུབ་མོ་མི་བཤད་ལ།
ངའི་སྟེང་དུ་རྣམ་འགྱུར་ཅུང་བཟང་ན། ངས་བསམ་ན་ངས་ཁྱོད་བློར་
འབབ་ངེས། ད་ལྟ་ཁྱོད་ངའི་ཕུ་བོ་བྱེད་རྒྱུར་འཐད་པ་ཡིན།”
ཧྭའེར་ཋིན་གྱིས་མོ་ལ་ཁ་ཡ་མ་བྱས་པས།
“ཧཱའེར་ཋིན།ཧཱའེར་ཋིན།ཧཱའེར་ཋིན།ཁྱོད་ཀྱིས་མི་ཐོས་སམ།”ཞེས་
མོས་མུ་མཐུད་དུ་བཤད་པ་ན།
“ཁྱོད་མར་སོང་།"ཞེས་ཁོས་མོའི་འདོད་བློ་དང་མ་བསྟུན་པར་འུར་
བརྒྱབ།
“དུ་བ་མ་འཐེན།"ཞེས་མོས་བཤད་ཞོར་དུ་སེམས་ཆུང་ངང་ལག་
པ་བསྲིང་ནས་ཁོའི་ཁ་ནང་གི་དུ་བ་བླངས།
ཁོས་ཕྱིར་འཕྲོག་རྩིས་བྱེད་བསམ་དུས་མོས་སྔ་མོ་ནས་དུམ་བར་
བཏང་སྟེ་མེ་ནང་དུ་གཡུགས་པས། ཁོས་མོ་ལ་སྡུག་དམོད་བྱེད་ཞོར་
ཡང་བསྐྱར་དུ་བ་ཞིག་བླངས་པ་ན།
་སྡོད།"ཅེས་མོས་ངུ་བཞིན་དུ་བཤད་རྒྱུར། "ང་ཁྱོད་ལ་སྐད་ཆ་
འགའ་བཤད་རྒྱུ་ཡོད། ཡིན་ཡང་། དུ་བ་དེ་སྔོ་ལྷོག་ལྷོག་ངའི་མིག་
མདུན་དུ་འཁོར་ན་ང་ལ་སུན་སྣང་ཞིག་སྟེར་བས་ངས་སྐད་ཆ་ཡང་
བཤད་འདོད་མེད་པར་འགྱུར་ངེས་རེད།”
“དམྱལ་བའི་ཁམས་སུ་སོང་།” “ང་ལ་བར་ཆད་མ་བྱེད།"ཅེས་ཁོས་
ཧ་ཅང་ཁྲོ་ངར་དང་བཅས་བཤད།
"མིན།"ཞེས་མོས་ཨུ་ཚུགས་ཀྱིས་བཤད་རྒྱུར། "ངས་ཅི་བྱས་ན་ད་
གཟོད་ཁྱོད་ཀྱིས་ང་ལ་ཁ་བརྡ་བྱེད་པ་ཡིན། ངས་ཁྱོད་གླེན་པ་རེད་ཅེས་
བཤད་པ་དེ་གང་འདོད་དུ་བཤད་པ་ལས་ཁྱོད་ལ་མཐོང་ཆུང་བྱེད་པ་
གཏན་ནས་མིན། ཁྱོད་ཀྱིས་ང་ལ་ཁ་ཡ་བྱེད་དགོས། ཧཱའེར་ཋིན། ཁྱོད་
ངའི་ཕུ་བོ་ཡིན་པ་དེ་ཁྱོད་ཀྱིས་ཁས་ལེན་དགོས།"
“ང་སྒྲོབ་ཉམས་དང་འཕྱ་ཉམས་ཀྱིས་ཁེངས་པའི་ཁྱོད་དང་འབྲེལ་
བ་ཅི་ཡང་ཡོད་མི་འདོད"ཅེས་ཁོས་སྡུག་དམོད་བྱས་བྱུང་། “ང་དམྱལ་
བ་འགྲོ་དགོས་ཀྱང་ཁྱོད་ལ་མིག་གིས་ཐེངས་གཅིག་ལའང་ལྟ་འདོད་
མེད།མར་སོང་།མྱུར་དུ་མར་སོང་།”
ཁ་ཐིར་རེན་གྱིས་ཁྲོ་གཉེར་ཞིག་བསྡུས་ནས་སྒེའུ་ཁུང་གི་གམ་
དུ་སོང་སྟེ་འགྱུར་ཁུགས་འཆོལ་བའི་གླུ་དབྱངས་ཤིག་ལེན་བཞིན་ངུ་
འདོད་པའི་སེམས་པ་དེ་གཡེང་ཐབས་བྱས།
“སྐུ་ཞབས་ཧཱའེར་ཋིན། ཁྱོད་རང་གི་ནུ་མོ་དང་འགྲིག་མཐུན་བྱས་
ན་བཟང་།” “མོས་སྔོན་ཆད་ཁྱོད་ལ་གུས་མེད་བྱས་པར་ད་ནི་མོ་འགྱོད་
པ་སྐྱེ་བཞིན་ཡོད་པས། ཁྱོད་ཀྱིས་མོ་གུ་ཡངས་བྱོས་དང་། ཁྱོད་ལ་ཡང་
འདུག་རོགས་ཤིག་ཡོད་ན་བཟང”ཞེས་ང་ཁོ་གཉིས་ཀྱི་སྐད་ཆའི་བར་
ལ་འཚངས་ནས་བཤད།
"འདུག་རོགས།"ཞེས་ཁོས་སྐད་བརྒྱབ་བྱུང་། “མོ་ངའི་སྟེང་དུ་སྡང་
བ་དང་། ང་ལ་མཐོང་ཆུང་ཁྱད་གསོད་བྱེད་བཞིན་པའི་སྐབས་འདིར་
མོ་དང་འདུག་རོགས་བྱོས་ཟེར་བ་ཡིན་ནམ།མིན།ང་སྤྲང་པོ་ཞིག་བྱེད་
དགོས་ཀྱང་མོ་ལ་ངོ་དགའ་བྱས་ནས་འཕྱ་སྨོད་མྱོང་མི་བསམ།”
“ང་ཁྱོད་ཀྱི་སྟེང་དུ་སྡང་བ་མིན། ཁྱོད་ངའི་སྟེང་དུ་སྡང་བ་
རེད།”ཅེས་ཁ་ཐིར་རེན་ངུ་བཞིན་བཤད་རྒྱུར། ད་ནི་མོའི་སེམས་ཀྱི་སྐྱོ་
སྡུག་དེ་མུ་མཐུད་དུ་ཁོག་ཏུ་གནོན་མ་ཐུབ། “ཁྱོད་ཧེའེ་ཐི་ཁི་ལཱེ་ཧྥི་དང་
འདྲ་བར་ངའི་སྟེང་དུ་སྡང་བཞིན་ཡོད་ལ། ད་དུང་དེ་ལས་ཀྱང་དྲག་ཆེ།”
"རྫུན་རྐྱལ་མ།" "དེ་ན་ངས་ཐེངས་གང་མང་ལ་ཁྱོད་འགེབས་སྲུང་
བྱས་པས་ཁོ་ཁོང་ཁྲོ་ལངས་སུ་བཅུག་པ་ཅི་ཡིན། ད་དུང་ཁྱོད་ཀྱིས་ང་
ལ་མཐོང་ཆུང་དང་འཕྱ་སྨོད་བྱེད་བཞིན་པའི་སྐབས་དེར།”ཞེས་ཧཱའེར་
ཋིན་གྱིས་བཤད་བྱུང་།
“ཁྱོད་ཀྱིས་ང་ལ་འགེབས་སྲུང་བྱེད་བཞིན་པ་ངས་ངོ་མ་མ་
ཤེས”ཞེས་མོས་མིག་ཆུ་འབྱིད་བཞིན་བཤད་རྒྱུར། “སྐབས་དེར་ངའི་
སེམས་མ་སྐྱིད་པས་མི་ཀུན་ལ་སྡང་བར་བྱེད ། ཡིན་ཡང་། ད་ངས་ཁྱོད་
དགོངས་དག་ཞུ། ཁྱོད་ཀྱིས་ང་གུ་ཡངས་སུ་གཏོང་རོགས། དེ་ལས་ངས་
ཅི་བྱེད།”
མོ་ཕྱིར་ཐབ་ཀའི་གམ་དུ་སོང་སྟེ་ཁོའི་མདུན་དུ་ལག་པ་བསྲིངས།
སྐབས་དེར་ཁོའི་ངོ་གདོང་སྤྲིན་ནག་འཁྲིགས་འཁྲིགས་བྱེད་བཞིན་ཁུ་
ཚུར་བསྡམས་ནས་ས་ངོས་སུ་ཅེར་ཡོད།
ཁ་ཐིར་རེན་གྱིས་ཐེ་ཚོམ་ཅུང་ཙམ་བྱས་རྗེས། མར་བསྒུར་ནས་
དལ་གྱིས་ཁོའི་གདོང་ལ་འོ་ཞིག་བྱས། དོན་དེས་ཧཱའེར་ཋིན་སེམས་
འགུལ་ཐེབས་པ་ཡིན་མིན་མི་ཤེས་མོད། ཡུན་རིང་ཞིག་ལ་ཁོས་མགོ་
བོ་བསྒུར་ནས་བསྡད་པ་དང་། དེ་ནས་མགོ་ཡར་དགྱེ་དུས་ཅི་བྱེད་འདི་
བྱེད་མེད་པར་མགོ་འཐོམས་ནས་བསྡད་ཡོད།
ཁ་ཐིར་རེན་གྱིས་མྱུར་དུ་དཔེ་ཆ་ཡག་པོ་ཞིག་བླངས་ནས་ཤོག་བུ་
དཀར་པོ་ཞིག་གིས་ལེགས་པར་བཏུམས་པ་དང་གོས་སྐུད་ཅིག་གིས་
དཀྲིས། སྟེང་དུ་སྐུ་ཞབས་ཧཱའེར་ཋིན་ཨིར་འན་ཊཱོ་ཞེས་བྲིས་ཏེ་ངའི་
ལག་ཏུ་བཞག་ནས་ཁོ་ལ་སྤྲོད་དུ་བཅུག
མོས“ཁོ་ལ་ཤོད་དང་། ཁོས་དང་ལེན་བྱས་ཚེ། ངས་ཁོ་ལ་ཡི་གེ་
ཁྲིད་ཆོག” “གལ་ཏེ་ཁོས་དང་ལེན་མ་བྱས་ཚེ། རྗེས་ཕྱོགས་ངས་ཁོ་ལ་
ཁ་ཡ་མི་བྱེད་ཟེར།
ངས་དཔེ་ཆ་དེ་ཁོ་ལ་བྱིན་མོད། ཁོས་ལེན་རྩིས་མ་བྱས་པས་ངས་
ཁོའི་པུས་མོ་སྟེང་དུ་བཞག་ནས་ཕྱིར་ཡོང་སྟེ་རང་གི་ལས་ཀ་ལས་ནས་
བསྡད། མོ་སྒྲོག་ཙེའི་གམ་དུ་བསྡད་ནས་ཁོ་ལ་ལྟ་བཞིན་ཡོད་ལ། ཁོས་
དཔེ་ཐུམ་གཤག་པའི་ཧྲག་ཧྲག་གི་སྒྲ་དེ་ཐོས་པས་མོ་ཁོའི་གམ་དུ་སོང་
ནས་ཁ་རོག་གེར་ཁོ་དང་མཉམ་དུ་བསྡད། ཁོའི་ལུས་པོ་འདར་ཞིང་
གདོང་མདོག་དམར་པོར་གྱུར་ཡོད་ལ་སྔོན་གྱི་གཏུམ་སྤྱོད་དང་རྣམ་
འགྱུར་ངན་པ་དེ་དག་གར་སོང་ཆ་མེད་དུ་གྱུར།
“ཁྱོད་ངའི་གྲོགས་པོ་བྱེད་རྒྱུར་འཐད་པ་ཡིན་ནམ།”ཞེས་ཁཱ་སི་
ལིན་གྱིས་དྲིས་བྱུང་།
“མིན། ངའི་གྲོགས་པོ་བྱས་ན་ཁྱོད་རང་ངོ་གནོང་བར་འགྱུར་
ངེས།" “ཁྱོད་ཀྱིས་ང་ལ་རྒྱུས་ལོན་བྱས་པ་ཇི་ལྟར་མང་ན་དེ་ལྟར་ངོ་
གནོང་བར་འགྱུར་ངེས། དེ་ངས་བཟོད་སྒོམ་བྱེད་ཐབས་བྲལ།”
“དེ་ན། ཁྱོད་ངའི་གྲོགས་པོ་བྱེད་མི་འདོད་པ་ཡིན་ནམ།”"ཞེས་མོས་
བཤད་བཞིན་གདོང་ལ་སྦྲང་རྩི་ལས་མངར་བའི་འཛུམ་མདངས་ཤིག་
རྒྱས་ཏེ་ཁོའི་ཉེ་སར་བཅར།
དེ་རྗེས་ཁོ་གཉིས་ཀྱིས་ཁ་བརྡ་ཅི་ཞིག་བྱས་པ་ངས་མ་ཐོས་མོད།
ཡིན་ཡང་། ངས་ཁོ་གཉིས་ཡང་བསྐྱར་མཐོང་དུས་ཁོ་གཉིས་ཀྱི་གདོང་
ལ་སྤྲོ་སྐྱིད་ཀྱི་མེ་ཏོག་བཞད་ནས་མཉམ་དུ་དཔེ་ཆ་ཀློག་བཞིན་ཡོད།
དེ་ནས་བཟུང་དགྲ་བོ་གྲོགས་པོར་གྱུར།
ཁོ་གཉིས་ཀྱི་ལྷད་མེད་དྭངས་གཙང་གི་བརྩེ་དུང་དུས་དེ་ནས་
བཟུང་མགོ་བརྩམས་པ་ཡིན་མོད། ཧཱའེ ར་ཋིན་ནི་གཤིས་འཇམ་ཞི་
དུལ་ཞིག་མིན་ལ། ཁ་ཐིར་རེན་ཡང་རྣམ་དཔྱོད་ཅན་ཞིག་མིན་པས་
དོན་དག་གང་ལའང་བཟོད་སྒོམ་བྱེད་པའི་ནུས་བ་མེད་ཕྱིར། ཁོ་
གགཉིས་ཀྱི་བརྩེ་དུང་ལ་བར་ཆད་རེ་བྱུང་ཡང་། ཕན་ཚུན་ལ་དགའ་བ་
དང་བརྩི་བཀུར་བྱེད་རྒྱུ་དེ་མཐའ་གཅིག་ཏུ་ཕྱོགས་གཉིས་ཀས་བརྩོན་
བཞིན་ཡོད།

ལེའུ་གཉིས་པ།

གཟའ་འཁོར་གཅིག་གི་རྗེས་སུ། ཁོ་གཉིས་མཉམ་འགྲོ་མཉམ་
འདུག་བྱེད་བཞིན་ཡོད་དེ། ཉིན་ཞིག་ལ། ངས་ཁོ་གཉིས་ནངས་ཇ་
འཐུང་བར་འབོད་དུས། ཧ་ལས་པའི་དོན་དག་ཅིག་མཐོང་བ་ནི་ཁོ་
གཉིས་ཀྱིས་ཨ་འབྲུམ་དང་འབྲི་ཏའི་སྡོང་བོ་བཅད་ནས་ཤུལ་གྱི་ས་སྟོང་
དེར་རི་གྲོང་ནས་ཁྱེར་ཡོང་བའི་རྩི་ཤིང་འདེབས་འཛུགས་བྱེད་བཞིན་
ཡོད།
དུས་ཚོད་ཕྱེད་ཀའི་ནང་དུ་གཏོར་བརླག་འདི་འདྲ་ཆེན་པོ་བྱས་
པར་ངོ་མ་སྐྲག་སྣང་སྐྱེས་པ་ཞིག་རེད། ད་དུང་ལྗོའོ་ཟིབ་ཆེས་དགའ་
བའི་སྡོང་བོ་ཡང་བཅད་དེ་མོ་ལ་མེ་ཏོག་ལྡུམ་ར་ཞིག་བཟོ་བཞིན་ཡོད།
“ཡ། ད་དོན་དག་འདི་ལྗོའོ་ཟིབ་དང་ཧེའེ་ཐི་ཁི་ལཱེ་ཧྥི་ཡིས་ཤེས་དུས་
མ་བཟང་བ་རེད།”ཅེས་ངས་འུར་བརྒྱབ་ནས་་སྐབས་དེར་ཁྱེད་གཉིས་
ཀྱིས་དོན་དག་འདི་ཇི་ལྟར་གསལ་བཤད་བྱེད། སྐུ་ཞབས་ཧཱའེར་ཋིན།
ཁྱོད་ཀྱིས་མོའི་ཁར་ཉན་ནས་གང་འདོད་བྱེད་སྲོལ་ཡོད་དམ། ཁྱོད་
མགོ་འཐོམས་སོང་བ་ཡིན་ནམ”ཞེས་བཤད།
ཧཱའེར་ཋིན་ཨིར་འན་ཤོ་ཅུང་སྐྲག་ནས་“ངས་སྡོང་བོ་དེ་ལྗོའོ་ཟིབ་
ཀྱི་ཡིན་པ་བརྗེད་སོང" “ཡིན་ཡང་ངས་ཁོ་ལ་དོན་དེ་ངས་བསྒྲུབ་པ
ཡིན་ཞེས་ཁས་ལེན་བྱེད་ངེས་་ཟེར།
ང་ཚོས་རྒྱུན་དུ་སྐུ་ཞབས་ཧེའེ་ཐི་ཁི་ལཱེ་ཧྥི་དང་མཉམ་དུ་ཟ་མ་ཟ་
བཞིན་ཡོད་ལ། ངས་ཁྱིམ་བདག་མའི་ཚབ་བྱས་ནས་ཇ་ལྡུག་པ་དང་ཤ་
གཏུབ་པ་སོགས་ལས་ཀ་མང་བོ་བསྒྲུབ་དགོས་པས། ཟས་ཅོག་གམ་
དུ་ང་མེད་དུ་མི་རུང་བ་ཞིག་ཡིན། ནམ་རྒྱུན་ངའི་གམ་དུ་ཁ་ཐིར་རེན་
བསྡད་ཡོད་མོད། ཡིན་ཡང་དེ་རིང་མོ་ཧཱའེར་ཋིན་དང་མཉམ་དུ་བསྡད།
ཁྱིམ་དུ་འཛུལ་དུས་ངས་མོ་ལ་དྲན་སྐུལ་གྱི་ཚུལ་དུ“ད་ནི་ཁྱེད་
ཀྱིས་ཧཱའེ ར་ཋིན་ལ་སྐད་ཆ་མ་བཤད། དོ་སྣང་ཡང་མ་བྱེད། གལ་ཏེ་སྐུ་
ཞབས་ཧེའེ་ཐི་ཁི་ལཱེ་ཧྥི་ལ་ཕོག་ཐུག་བཏང་ཚེ། ང་ཚོར་སྡུག་དམོད་བྱེད་
ངེས།"ཞེས་བཤད།
“མོས་ཤེས་སོང”ཞེས་ལན་བཏབ་མོད།
དུས་ཚོད་སྐར་ཆ་འགའ་སོང་བ་ན། མོ་ཁོའི་ཉེ་སར་བཅར་བར་མ་
ཟད། ཁོའི་ཐུག་པའི་ནང་དུ་བུལ་བུ་ཞིག་བཞག
ཁོས་མོ་ལ་སྐད་ཆ་བཤད་རྒྱུ་ཕར་ཞོག་མིག་གིས་ལྟ་ཙམ་ཡང་མ་
ཕོད། ཡིན་ཡང་། མོས་ཁོ་ལ་རྩེ་དགོད་བསླངས་པས་ཁོ་ཅུང་ཙམ་མིན་
ན་དགོད་ཁ་ཤོར། ངས་སྨིན་མ་བསྡུས་ནས་སེམས་ཆུང་བྱེད་དགོས་
པའི་ཉམས་ཤིག་བསྟན་པ་ན། མོས་ཧེའེ་ཐི་ཁི་ལཱེ་ཧྥི་ལ་བལྟ་ཙམ་བྱས།
ཁོས་དོན་དག་གཞན་ཞིག་ལ་འདང་རྒྱག་བཞིན་ཡོད་པས། གམ་གྱི་མི་
ཚོས་ཅི་བྱེད་བཞིན་པ་མ་ཚོར། མོའི་ངོ་གདོང་གཟབ་ནན་དུ་གྱུར་ཏེ་ཁོ་
ལ་ཞིབ་ཏུ་བལྟས་ནས་ཅུང་ཙམ་བསྡད་རྗེས། ཡང་མོས་མུ་མཐུད་དུ་རྩེ་
དགོད་བསླངས་པས། ཧཱའེར་ཋིན་གྱི་ཡུན་རིང་ལ་བསྲན་པའི་དགོད་ཁ་
ཤོར་སོང་བས།
གློ་བུར་དུ་ཧེའེ་ཐི་ཁི་ལཱེ་ཧྥི་ཡ་མཚར་ནས་མྱུར་དུ་ང་ཚོ་མི་རེ་རེ་
ལ་མིག་མྱུལ་ཞིག་བྱས་པ་ན། ཁ་ཐིར་རེན་གྱིས་མོའི་གོམས་ལོབས་སུ་
གྱུར་པའི་སྣང་ཆུང་གི་རྣམ་འགྱུར་མཚར་བོ་དེ་བསྟན། རྣམ་འགྱུར་དེ་
ལ་ཧེའེ་ཐི་ཁི་ལཱེ་ཧྥི་ཆེས་སུན་ཞིང་སྡང་བ་ཡིན།
ཁོས་ངར་སྐད་དང་བཅས་བཤད་རྒྱུར། “ཁྱོད་གདོན་ཞུགས་སོང་
བ་ཡིན་ནམ། རྒྱུན་དུ་ང་ལ་མིག་སྡང་གིས་བལྟས་ནས་ཅི་བྱེད། ངའི་
བསམ་པར་ངས་ཁྱོད་ཀྱི་དགོད་སྒྲ་དེ་མེད་པར་བཟོས་སོང་སྙམ།”
“ང་ཡིན།”ཞེས་ཧཱའེར་ཋིན་གྱིས་ཤབ་ཤུབ་ངང་བཤད།
“ཁྱོད་ཀྱིས་ཅི་བཤད་སོང"ཞེས་ཧེའེ་ཐི་ཁི་ལཱེ་ཧྥི་ཡིས་དྲིས།
ཧཱའེར་ཋིན་མགོ་བསྒུར་ནས་སྡེར་མའི་ནང་ཅེར་འདུག་པ་ལས་
སྐད་ཆ་དེ་བསྐྱར་ཟློས་བྱེད་མ་ཕོད། སྐུ་ཞབས་ཧེའེ་ཐི་ཁི་ལཱེ་ཧྥི་ཡིས་
ཁོ་ལ་བལྟ་ཙམ་བྱས་རྗེས་ཁ་རོག་གེར་ཁོའི་ནངས་ཇ་འཐུང་ནས་མུ་
མཐུད་དུ་ཅི་ཞིག་ལ་འདང་རྒྱག་བཞིན་ཡོད། ངས་ད་ནི་རྙོག་དྲ་ཞིག་
འབྱུང་མི་སྲིད་སྙམ། ཡིན་ཡང་ང་ཚོས་ཟ་མ་ཟོས་ཚར་ལ་ཉེ་དུས། ལྗོའོ་
ཟིབ་ཁོང་ཁྲོ་མེ་ལྟར་འབར་ནས་ཐོན་ཡོང་། ཁོས་ཁོ་རང་དགའ་བའི་
སྡོང་བོ་དེ་དག་ཁོ་གཉིས་ཀྱིས་བཅད་པ་ཤེས་སོང་བ་འདྲ།
ཁོས་སྐད་མཐོན་པོས་འུར་བརྒྱབ་ནས“ཝེ། ཨ་རོགས། གླེན་
པ༑”ཞེས་བཤད་མ་ཐག ཧེའེ་ཐི་ཁི་ལཱེ་ཧྥི་ཡིས་ཁོའི་བཤད་མཚམས་
བཅད་ནས་“འ་རོ། ཐད་ཀར་ཤོད། ཁྱོད་ཀྱིས་སུ་ཟེར་བ་ཡིན། གལ་ཏེ་
ཁྱོད་དང་ཨཱའེ་ལན་གཉིས་ཀྱིས་འཁོན་འཛིང་བྱེད་པ་ཡིན་ཚེ། ངས་
ཁ་ཡ་མི་བྱེད། མོས་ཁྱོད་མེ་ཐབ་ནང་དུ་གཡུགས་ཀྱང་ངས་ཁ་ཡ་མི་
བྱེད་ཟེར།
“ཨཱའེ་ལན་ལ་འབྲེལ་བ་མེད།" “ཧཱའེར་ཋིན་རེད"ཅེས་ལྗོའོ་ཟིབ་
ཀྱིས་ལན་བཏབ།
“གླེན་པ་འདི་བཟི་སོང་བ་ཡིན་ནམ།”ཞེས་ཧེའེ་ཐི་ཁི་ལཱེ་ཧྥི་ཡིས་
འདྲི་རྒྱུར། “ཧཱའེར་ཋིན།ཁོས་དོན་མེད་རྙོག་དྲ་སློང་བསམ་པ་ཨེ་རེད།”
ཧཱའེར་ཋིན་གྱིས“ངས་སྡོང་བོ་གཉིས་གསུམ་ཞིག་བཅད་མོད།”
“ཡིན་ཡང་ངས་དེ་ཚོ་ཕྱིར་འཛུགས་ངེས།”ཟེར།
ཧེའེ་ཐི་ཁི་ལཱེ་ཧྥི་ཡིས་“ཁྱོད་ཀྱིས་ཅིའི་ཕྱིར་སྡོང་བོ་དེ་དག་བཅད་པ་
ཡིན།"ཞེས་དྲིས།
སྐབས་དེར་ཁ་ཐིར་རེན་གླེན་རྟགས་ཚ་མོའི་ངང་ཁོ་གཉིས་ཀྱི
སྐད་ཆའི་བར་ལ་འཚང་བྱུང་།
མོས་་ངས་དེར་མེ་ཏོག་འགའ་འཛུགས་འདོད་པས་ཡིན།” “ཚང་མ་
ངའི་སྐྱོན་ཡིན། ངས་ཁོ་ལ་སྡོང་བོ་དེ་དག་གཅོད་དུ་བཅུག་པ་ཡིན་”ཟེར།
“སུ་ཞིག་གིས་ཁྱོད་ལ་སྡོང་བོ་དེ་དག་ཆོད་ཟེར”ཞེས་མོའི་སྒྱུག་
པོས་ཁྲོ་གཉེར་བསྡུས་ནས་དྲིས་པ་དང་དེ་ནས་ཁོ་ཁ་ཕྱིར་འཁོར་ཏེ་
ཧཱའེར་ཋིན་ལ“ཡང་སུ་ཞིག་གིས་ཁྱོད་ལ་མོའི་ཁ་ཉོན་ཟེར”ཞེས་དྲིས་པ་
ན༑
ཧཱའེར་ཋིན་གྱིས་ཅི་ཡང་མི་བཤད་པར་ཁ་རོག་གེར་བསྡད།
སྐབས་དེར་ཁ་ཐིར་རེན་གྱིས་ཁྱོད་ཀྱིས་ས་དེ་ཙམ་ང་ལ་སྟེར་བར་
ཡང་སེར་སྣ་བྱས་ནས་ཅི་བྱེད། ངའི་ས་ཞིང་ཡོད་ཚད་ཁྱོད་ཀྱིས་བདག་
བཟུང་བྱས་སོང་བ་མིན་ནམ།"ཟེར།
“ཁྱོད་ཀྱི་ས་ཞིང་ཟེར་བ་ཡིན་ནམ། ཁྱོད་ཧམ་སེམས་ཆེ་དྲག ཁྱོད་
ལ་དང་ཐོག་ནས་ས་ཞིང་ཞིག་ཡོད་པ་མ་རེད་ཅེས་ཧེའེ་ཐི་ཁི་ལཱེ་ཧྥི་
ཁོང་ཁྲོ་ཆེན་པོ་ལངས་ནས་བཤད།
“ད་དུང་ངའི་སྒོར་མོ།"ཞེས་མོས་མུ་མཐུད་དུ་བཤད་བཞིན་ཁོ་ལ་
ཅེར་ནས་བསྡད།
ཁོས་སྐད་ཆེན་པོས་་ཁྱི་ཁ་ཚུམས།” "ཟོས་ཚར་རྗེས། མར་
སོང་་ཟེར།
“ད་དུང་ཧཱའེར་ཋིན་གྱི་ས་ཞིང་དང་སྒོར་མོ”ཞེས་མོས་མུ་མཐུད་
དུ་བཤད་རྒྱུར། "ད་ལྟ་ཁོ་ངའི་གྲོགས་པོ་ཡིན། ངས་ཁྱོད་ཀྱིས་ལས་པའི་
དོན་ངན་ཡོད་ཚད་ཁོ་ལ་བཤད་ངེས།”
ཧེའེ་ཐི་ཁི་ལཱེ་ཧྥི་ཧོན་འཐོར་ཏེ་ངོ་མདོག་སྐྱ་བོར་གྱུར་ལ། ཡར་
ལངས་ནས་མོ་ལ་མིག་གིས་ཕུར་ཚུགས་སུ་ཅེར་ཏེ་ཁྱོད་ཤི་ང་གསོན་
གྱི་ཁོང་ཁྲོའི་ཉམས་ཤིག་བསྟན།
མོས“གལ་ཏེ་ཁྱོད་ཀྱིས་ང་ལ་གཅར་རྡུང་བྱས་ན་ཧཱའེར་ཋིན་གྱིས་
ང་སྲུང་སྐྱོབ་བྱེད་ངེས” “དེ་བས་རབ་ཡིན་ན་ཁྱོད་མར་ཙོག་ནས་བསྡད་
ན་བཟང”ཞེས་བཤད།
“གལ་ཏེ་ཧྭའེར་ཋིན་གྱིས་ཁྱོད་ཁྱིམ་འདི་ནས་མར་མ་ཕུད་ན།
ངས་ཁོ་གཅར་ནས་དམྱལ་བའི་ཁམས་སུ་རྗོང་ངེས།”ཞེས་མོས་མུ་
མཐུད་དུ་བཤད་པ་ན། ཧེའེ་ཐི་ཁི་ལཱེ་ཧྥི་ཁོང་ཁྲོ་ཆེན་པོ་ལངས་ནས་སྐད་
ཆེན་པོས་གདོན་འདྲེ་མ། ཁྱོད་ཀྱིས་ཁོ་ཁ་གཡར་ནས་ང་ལ་ངོ་རྒོལ་
བྱེད་བསམ་པ་ཡིན་ནམ། མོ་མར་ཁྲིད། མོ་ཇ་ཁང་དུ་གཡུགས་དང་།
ཨཱའེ་ལན། ད་མོ་ངའི་རིག་སར་ཡོང་རྒྱུ་ཞིག་ཡོད་དུས། ངས་མོ་གསོད་
ངེས་་ཞེས་བཤད།
ཁ་ཐིར་རེན་གྱིས་“་ཁོས་ཁྱོད་ཀྱི་ཁ་ལ་ཉན་མི་སྲིད། གདོན་འདྲེ།"
“ཅུང་མི་འགོར་བར་ཁོ་ཡང་ང་དང་འདྲ་བར་ཁྱོད་ལ་སྡང་ངེས”ཟེར།
"ཁ་རོགཁ་རོག”"ཁྱོད་ཀྱིས་ཁོ་ལ་དེ་ལྟར་བཤད་པར་ངས་ཉན་མི་
འདོད། ད་མཚམས་ཞོག"ཅེས་ཧཱའེར་ཋིན་གྱིས་ཤབ་ཤུབ་ངང་བཤད།
“ཡིན་ཡང་ཁྱོད་ཀྱིས་མིག་གིས་བལྟས་ནས་ཁོས་ང་གཅར་དུ་
འཇོག་ཐུབ་བམ"ཞེས་མོས་སྐད་ཆེན་པོས་བཤད།
“ད་རེད། ད་མ་བཤད”ཅེས་ཁོས་འཚབ་འཚུབ་ངང་སྐད་དམའ་
མོས་བཤད།
ཡིན་ཡང་འཕྱི་དྲག་སོང་།ཧེའེ་ཐི་ཁི་ལཱེ་ཧྥི་ཡིས་མོ་བཟུང་བྱུང་།
“ད་ཁྱོད་སོང་ཆོག”ཅེས་ཁོས་ཧཱའེར་ཋིན་ཨིར་འན་ཊཱོ་ལ་བཤད་
རྒྱུར། “འདྲེ་མོ་འདིས་ང་ཕོག་ཐུག་བཏང་སོང་། ད་མོ་འགྱོད་པ་སྐྱེས་
སྲིད།"
ཁོས་མོའི་སྐྲ་ལོ་ནས་བཟུང་བ་ན་ཧྭའེར་ཋིན་གྱིས་མོ་གུ་ཡངས་
སུ་གཏོང་རོགས་ཞེས་ཞུ་བ་བྱས་ཀྱང་ཧེའེ་ཐི་ཁི་ལཱེ་ཧྥི་ཁོང་ཁྲོ་མེ་ལྟར་
འབར་ནས་མོ་ཤ་ཉོག་རུས་ཉོག་ཏུ་གཏོང་རྩིས་བྱས། ངས་སྤོབས་པ་
བསྐྱེད་ནས་མོ་སྐྱོབ་རྩིས་བྱེད་སྐབས། གློ་བུར་དུ་ཁོའི་ཡིད་ལ་ཅི་ཞིག་
དྲན་བྱུང་བ་འདྲ་བར་ལག་པ་ལྷོད་བྱུང་། མོ་ལ་ཅེར་ནས་ཅུང་ཙམ་
བསྡད་རྗེས་ཁོས་ཁོ་རང་གི་མིག་ལག་པས་འགེབས། ཁ་ཕྱིར་འཁོར་
ནས་ཨུ་ཚུགས་ཀྱིས་རང་ཉིད་ལྷོད་ལ་འབབ་ཏུ་བཅུག་ནས་ཁ་ཐིར་
རེན་ལ་བཤད་རྒྱུར། “རྗེས་ཕྱོགས་ང་ལ་ཁོང་ཁྲོ་མ་སློང་། དེ་མིན་ངས་
ནམ་ཞིག་ལ་ངོ་མ་ཁྱོད་གསོད་ངེས་ཡིན། ཨཱའེ་ལན་དང་མཉམ་དུ་སྡོད།
ཁྱོད་ཀྱི་ཁེངས་དྲགས་ཀྱི་སྐད་ཆ་དེ་དག་མོ་ལ་ཤོད། གལ་ཏེ་ཧཱའེར་ཋིན་
གྱིས་རྗེས་ཕྱོགས་ཁྱོད་ཀྱི་ཁ་ལ་ཉན་ན། ངས་ཁོ་ཁྱིམ་འདི་ནས་ཕྱིར་
འཕུད་བྱེད་ངེས། ཁོ་འཁྱམ་པོ་དང་སྤྲང་པོ་ཞིག་ཏུ་འགྱུར་ངེས། ཨཱའེ་
ལན།མོ་ཁྲིད་སོང་།ད་ཚང་མ་མར་སོང་། ཚང་མ་སོང་།”
དེ་ནས་ངས་སྲས་མོ་ཁྲིད་ནས་བུད་སོང་། ཁོ་དང་འབྲལ་ཐུབ་པར་
མོ་དགའ་སྤྲོ་སྐྱེ་བཞིན་ཡོད་ལ། ད་ནི་ངོ་རྒོལ་ཡང་བྱེད་འདོད་མེད།
ཧཱའེར་ཋིན་ཡང་ངའི་རྗེས་དེད་ནས་ཐོན་ཡོང་། གུང་ཇ་ཐོན་རག་བར་
དུ་ཧེའེ་ཐི་ཁི་ལཱེ་ཧྥི་གཅིག་པུར་བསྡད། ཟ་མ་ཟ་དུས་ངས་ཁ་ཐིར་རེན་
བོས་ཀྱང་མོ་མ་ཡོང་བས། ཧེའེ་ཐི་ཁི་ལཱེ་ཧྥི་ཡིས་མོའི་འདུག་ས་སྟོང་བ་
ཡིན་པ་མཐོང་ནས་ང་ལ་མོ་འབོད་དུ་སོང་ཟེར། དེ་མ་གཏོགས་ཁོས་
སྐད་ཆ་གཅིག་ཀྱང་མ་བཤད་ལ།ཟ་མ་ཡང་ཅུང་ཙམ་ཞིག་མ་གཏོགས་
མ་ཟོས། དེ་རྗེས་ཁོ་ཐད་ཀར་སྒོར་བུད་སོང་། བལྟས་ཡོང་ན་ཁོ་དགོང་
མོར་མ་གཏོགས་ཕྱིར་ཡུལ་དུ་མི་ལོག་པ་འདྲ།
ཧེའེ་ཐི་ཁི་ལཱེ་ཧྥི་མེད་དུས་ཁ་ཐིར་རེན་དང་ཧྭའེར་ཋིན་གཉིས་རྒྱུན་
དུ་སྣེ་ལེན་ཁང་དུ་བསྡད་ཡོད། ཁ་ཐིར་རེན་གྱིས་ཧེའེ་ཐི་ཁི་ལཱེ་ཧྥི་ཡི་
ངན་གཏམ་པར་ཧཱའེར་ཋིན་གྱིས་རྒྱུན་དུ་བཀག་འགོག་བྱེད་བཞིན་
ཡོད། ཁ་ཐིར་རེན་གྱིས་ཧེའེ་ཐི་ཁི་ལཱེ་ཧྥི་ཡི་ངན་གཏམ་པར་ཁོས་བཟོད་
སྒོམ་བྱེད་མི་ཐུབ་ལ་ཁོ་གདོན་འདྲེ་ཞིག་ཡིན་ཡང་ཁོས་དེར་ཁ་ཡ་མི་
བྱེད་པར་ཁོའི་རྒྱབ་རྩར་ལངས་ངེས་ཡིན། ད་དུང་ཁོས་སྔོན་ལྟར་ཁ་
ཐིར་རེན་གྱི་སྡུག་དམོད་མྱོང་དགོས་ཀྱང་སྐུ་ཞབས་ཧེའེ་ཐི་ཁི་ལཱེ་ཧྥི་ལ་
ཕོག་ཐུག་གཏོང་མི་འདོད་ཟེར། ཁ་ཐིར་རེན་གྱིས་སྐད་ཆ་དེ་དག་ཐོས་
རྗེས་སུན་སྣང་ཞིག་སྐྱེས་མོད། ཁོ་ལ་ཁ་ཐིར་རེན་ཁ་རོག་གེར་སྡོད་དུ་
འཇུག་པའི་ཐབས་ཤེས་ཡོད། ཁོས་མོ་ལ་གལ་ཏེ་ཁོས་མོའི་ཨ་ཕའི་ངན་
གཏམ་ན་མོའི་སེམས་སྐྱིད་དམ་ཞེས་དྲིས་པ་ན། ཧཱའེར་ཋིན་གྱིས་རང་
གི་བདག་པོ་ཧེའེ་ཐི་ཁི་ལཱེ་ཧྥི་ཡི་མཚན་སྙན་དེ་རང་གི་མཚན་སྙན་ལྟར་
རྩིས་ཡོད་པ་ཁ་ཐིར་རེན་གྱིས་ད་གཟོད་རྟོགས་སོང་། ཁོ་ཚོའི་འབྲེལ་
བ་དེ་མོའི་བློ་རིག་ལ་བརྟེན་ནས་གཅོད་ཐུབ་པ་ཞིག་གཏན་ནས་མིན་
པར་ལྕགས་ཐག་གིས་དམ་དུ་སྦྲེལ་བ་ལྟར་ཡོད་པས། དེ་གཅོད་ན་
གདུག་རྩུབ་ཆེ་དྲག་སོང་། དུས་དེ་ནས་བཟུང་མོས་གཤིས་བཟང་ཞིག་
གི་རྣམ་འགྱུར་པསྟན་ནས་ཧེའེ་ཐི་ཁི་ལཱེ་ཧྥི་ལ་ངོ་རྒོལ་དང་འཁང་ར་
སོགས་གཏན་ནས་བྱེད་མ་མྱོང་ལ་ང་ལའང་མོའི་ནོར་འཁྲུལ་ངོས་
ལེན་བྱས།
ཟིང་འཁྲུག་དེའི་རྗེས་སུ། ཁོ་གཉིས་ཀྱི་བརྩེ་བ་སྔར་བཞིན་ཇེ་ཟབ་
ཏུ་སོང་སྟེ་ཡང་བསྐྱར་དགེ་རྒན་དང་སློབ་མར་གྱུར་ནས་ཁོམ་ལོང་
མེད་པར་སོ་སོའི་བྱ་བར་འབད་བཞིན་ཡོད།
ངས་ཁོ་གཉིས་ལས་ལ་བརྩོན་པར་བསྟོད་བསྔགས་བྱས། ག་ལེར་
ས་རུབ་པ་དང་བསྟུན་ནས་བདག་པོ་ཧེའེ་ཐི་ཁི་ལཱེ་ཧྥི་ཕྱིར་ཐོན་ཡོང་།
བསམ་ཡུལ་ལས་འདས་པ་ཞིག་ནི་ང་ཚོས་མགོ་ཡར་དགྱེ་ནས་ཁོ་ལ་
བལྟ་ལོང་མ་བྱུང་བར་ཧེའེ་ཐི་ཁི་ལཱེ་ཧྥི་མདུན་སྒོ་ནས་ཐོན་ཏེ་ང་ཚོའི་
གམ་དུ་ལངས་འདུག
ཁོས་ཧཱའེར་ཋིན་གྱི་ལག་གི་དཔེ་ཆ་དེ་བླངས་ནས་ཁ་ཕྱེ་བའི་ཤོག་
ངོས་དེར་ཐེངས་འགའ་བལྟས་རྗེས། ཅི་ཡང་མ་བཤད་པར་ཕྱིར་ཁོ་ལ་
སྤྲད། ལག་བརྡ་ཞིག་བསྟན་ནས་ཁ་ཐིར་རེན་སོང་ཟེར། མོ་སོང་ནས་
ཡུན་རིང་མ་འགོར་བར་ཧཱའེར་ཋིན་ཡང་བུད་སོང་། ང་ཡང་འགྲོ་རྩིས་
བྱེད་དུས་ཁོས་ང་ལ་སྡོད་ཟེར།
“འདི་མཇུག་འབྲས་ངན་པ་ཞིག་ཡིན་ནམ།”ཞེས་ཁོས་མིག་སྔར་
མཐོང་བའི་གནས་ཚུལ་དེར་བསམ་གཞིག་ཅིག་བཏང་ནས་བཤད་
རྒྱུར། “ང་ལ་རྒྱུ་འབྲས་འདི་འདྲ་ཞིག་འཁོར་བ་ནི་ངོ་མ་དགོད་བྲོ་བ་
ཞིག་མ་ཡིན་ནམ། ངས་སེན་མགོ་རྣག་དང་སེན་རྟིང་ཁྲག་བྱས་ཏེ་
འབད་པ་གང་མང་བྱས་མཐར་ང་ལ་རྒྱུ་དབང་གཉིས་ཀ་འབྱོར་ཡོད།
ད་ནི་ངས་དགྲ་བོའི་བུ་རབས་ཚ་རྒྱུད་ལ་འཁོན་ལན་སློག་ཆོག་ཆོག་
ཡིན། མི་སུས་ཀྱང་ང་བཀག་འགོག་བྱེད་མི་ཐུབ། ཡིན་ཡང་ད་ནི་ངས་
ཁོ་ཚོས་སྡུག་བསྔལ་མནར་གཅོད་མྱོང་བར་ལྟད་མོར་ལྟ་བའི་སྤྲོ་བ་མི་
འདུགདོན་མེད་གནོད་འཚེ་གཏོར་བརླག་བཟོ་བར་ཐང་ཆད་བྱུང་།"
“ཨཱའེ་ལན། ང་ལ་འགྱུར་ལྡོག་ཡ་མཚར་ཞིག་འབྱུང་བཞིན་འདུག
ང་རང་གི་རྒྱུན་ལྡན་གྱི་འཚོ་བར་ཡང་སྤྲོ་བ་ཅི་ཡང་མེད་ལ།ཟས་བརྗེད་
འཐུང་བརྗེད་དུ་འགྲོ་བཞིན་ཡོད། ད་གིན་སྒོར་སོང་བའི་མི་དེ་གཉིས་
ནི་ང་ལ་མཚོན་ན་ཕྱིར་དྲན་གྱི་སྣང་བརྙན་གསོན་པོ་ཞིག་ཡིན། སྣང་
བརྙན་དེས་ང་ལ་སྡུག་བསྔལ་དང་བཟོད་དཀའ་བའི་ན་ཟུག་སྟེར། ངས་
མོ་མཐོང་མི་འདོད་ལ་མོ་ཡོད་པ་དེས་ང་ལ་བཟོད་དཀའ་བའི་ན་ཟུག་
ཅིག་སྟེར། ཡིན་ཡང་ཁོས་ང་ལ་ཚོར་བ་མི་འདྲ་བ་ཞིག་བྱིན་ཡོང་། ཁོའི་
སྟེང་ནས་ངས་རང་ཉིད་ཆུང་དུས་ཀྱི་གྲིབ་གཟུགས་མཐོང་ཡོང་།"ཞེས་
ཁོས་ཨུ་ཚུགས་ཀྱིས་འཛུམ་ཞིག་བསྟན་ནས་མུ་མཐུད་དུ་བཤད་རྒྱུར།
“ཡིན་ཡང་། ངས་ཁྱོད་ལ་བཤད་པའི་སྐད་ཆ་འདི་དག་གཞན་ལ་མ་
བཤད། ངས་ནམ་ཡང་རང་ཉིད་ཀྱི་སེམས་དོན་ཁོག་ལ་སྦས་ནས་ཡོད།
ཡིན་ཡང་མཐར་མི་གཞན་ཞིག་ལ་མི་བཤད་ཀ་མེད་བྱུང་།"
“ཧཱའེར་ཋིན་ནི་ངའི་ཆུང་དུས་ཀྱི་སྣང་བརྙན་བསྐྱར་གསོ་བྱས་པ་
དང་འདྲ། ཁོས་ང་ལ་འཆར་སྒོ་སྣ་ཚོགས་བྱིན་པས། མཐར་ངས་ཁོ་ལ་
ལྟ་སྟངས་ཇི་འདྲ་ཞིག་འཛིན་དགོས་པའང་མི་ཤེས།”
“ཐོག་མར་ཁོ་དང་ཁ་ཐིར་རེན་གཉིས་ལ་ཧ་ལས་པའི་འདྲ་ས་མང་
བོ་ཞིག་ཡོད། ཁྱོད་ཀྱིས་དོན་དེ་གཅིག་པུས་ངའི་བསམ་པའི་འཆར་སྒོ་
སྣ་ཚོགས་བསྐྱེད་པ་རེད་སྙམ་ངེས། ཡིན་ཡང་ང་ལ་མཚོན་ན་འཇིག་
རྟེན་གྱི་བྱ་དངོས་ཡོངས་སུ་མོ་དང་འབྲེལ་བའི་དྲན་གསོའི་རྡོ་རིང་དང་
འདྲ་བར་དུས་ངེས་མེད་དུ་ང་ལ་དྲན་སྐུལ་བྱེད་བཞིན་ཡོད། ང་མར་
བསྒུར་ན་ངས་མོ་རྡོ་གཅལ་སྟེང་ནས་མཐོང་ཐུབ་ལ། སྤྲིན་ཕུང་རེ་རེ།
སྡོང་བོ་རེ་རེ། མཚན་མོའི་སྐར་ཚོགས་ཀྱང་མོ་ཡིན་པར་སྣང་། ཉིན་
མོར་མཐོང་བའི་དངོས་པོ་གང་གི་སྟེང་ནས་ཀྱང་ངས་མོ་མཐོང་ཐུབ།
ངའི་འཇིག་རྟེན་ཡོངས་སུ་མོའི་སྣང་བརྙན་གྱིས་ཁེངས་འདུག རྒྱུན་
ལྡན་འཚོ་བའི་ནང་མཐོང་བའི་སྐྱེས་པ་དང་བུད་མེད། ཐ་ན་ང་རང་ཉིད་
ཀྱི་ངོ་གདོང་ཡང་མོ་ཡིན་པ་ལྟ་བུའི་འཁྲུལ་སྣང་སྟེར། ཚང་མས་ང་ལ་
འཕྱ་སྨོད་བྱེད་བཞིན་འདུག ཡིན་ཡང་ང་ལ་མོ་མ་ཐོབ།”
“རེད་ཡ། ཧཱའེར་ཋིན་ནི་ངའི་ཉམས་པ་མེད་པའི་བརྩེ་དུང་དེའི་
དྲན་གསོའི་རྡོ་རིང་ཞིག་ཡིན། ཁོ་ནི་ངའི་ངན་རུལ། ངའི་ང་རྒྱལ། ངའི་
བདེ་སྐྱིད། ངའི་སྡུག་བསྔལ་བཅས་ཀྱི་སྣང་བརྙན་གསོན་པོ་དེ་རེད།”
“ངས་བསམ་ཚུལ་འདི་དག་ཁྱོད་ལ་བཤད་ན་ང་སྨྱོས་ཡོད་པ་
འདྲ་ཡང་། འོན་ཀྱང་མ་མཐའ་ཡང་ཁྱོད་ཀྱིས་ང་ཅིའི་ཕྱིར་ནམ་ཡང་
ཁེར་རྐྱང་ལ་འདུག་མི་འདོད་པའི་རྒྱུ་མཚན་ཤེས་ཡོང་། ཡིན་ཡང་ཁོ་
མཐོང་ན་ངའི་སྡུག་བསྔལ་གི་ན་ཟུག་སྔར་ལས་ཇེ་ཆེར་འགྲོ། དེ་བས་
ཕྱིས་སུ་ངས་ཁོ་དང་ཁ་ཐིར་རེན་གཉིས་ཀྱི་འབྲེལ་བ་ལ་དོ་སྣང་དང་ཐེ་
གཏོགས་མི་བྱེད།"
ངས“ཧེའེ་ཐི་ཁི་ལཱེ་ཧྥི། དེ་ན་ཁྱོད་ཀྱིས་བཤད་པའི་འགྱུར་ལྡོག་ནི་
གང་ལ་གོ་བ་ཡིན།”"ཞེས་དྲིས་པ་ན།
“ཁོ་མ་ཡོང་བའི་ཡར་སྔོན་དུ་ངས་མི་ཤེས་མོད།" "ད་ལྟ་ངས་རབ་
རིབ་ཅིག་ཚོར་བྱུང་།།
“ཁྱོད་ལ་ནད་བྱུང་བའི་ཚོར་སྣང་ཞིག་ཡོད་དམ།"
"མེད། ཨཱའེ་ལན། ང་ལ་ནད་བྱུང་མེད།"
“དེ་ན་ཁྱོད་འཆི་བར་སྐྲག་པ་མ་ཡིན་ནམ།”
“ང་འཆི་བར་མི་སྐྲག” “ང་འཆི་བ་ལ་འཇིགས་སྣང་མེད།སྔོན་ཤེས་
མེད། རེ་སྒུག་ཀྱང་མེད། ང་ལ་ཅིའི་ཕྱིར་ཚོར་བ་དེ་དག་ཡོད་དགོས།
སྟོབས་ལྡན་གྱི་ལུས་པོ་འདི་དང་། བདེ་ཐང་གི་འཚོ་བ་རོལ་སྟངས། ད་
དུང་ཁུར་མེད་ལྷོད་གཡེང་གི་ལས་ཀ་སོགས་གཞིར་བཞག་ང་ནི་
འཇིག་རྟེན་འདི་ནས་མགོ་སྐྲ་དཀར་པོར་གྱུར་རག་བར་དུ་བསྡད་ཆོག
ཡིན་ཡང་ངས་ངེས་པར་དུ་ད་ལྟའི་རང་སེམས་ཀྱི་བློ་ཁ་བསྒྱུར་དགོས།
དུས་ནམ་ཡང་རང་ཉིད་ལ་དྲན་སྐུལ་ལེགས་པོ་བྱེད་དགོས། ནམ་ཡང་
མངོན་འགྱུར་པྱེད་མི་སྲིད་པའི་རེ་བ་དེ་ངའི་ཤ་ཁྲག་གདོས་བཅས་ཀྱི་
ཕུང་བོ་འདི་དང་ཚེ་བླ་སྲོག་གསུམ་ཁྲོད་ཡོངས་སུ་འཐིམས་ནས་ནམ་
ཡང་འགྱུར་པ་བྱུང་མ་མྱོང་། ཡིན་ཡང་རེ་བ་དེས་ངའི་མི་ཚེ་བརླགས་
སོང་། དཀོན་མཆོག འདི་ནི་རྒྱུན་རིང་བའི་མནར་གཅོད་ཅིག་རེད།
མྱུར་དུ་མཇུག་རྫོགས་པར་སྨོན།”

ལེའུ་གསུམ་པ།

ཉིན་དེའི་དགོང་མོ་ནས་བཟུང་། ཉིན་འགའ་ལ། སྐུ་ཞབས་ཧེའེ་ཐི་
ཁི་ལཱེ་ཧྥི་ཡིས་ང་ཚོ་དང་མཉམ་དུ་ཟ་མ་མ་ཟོས། ཡིན་ཡང་ཁོས་དངོས་
སུ་ཁ་ཐིར་རེན་དང་ཧཱའེར་ཋིན་མཐོང་མི་འདོད་ཅེས་བཤད་མི་བསམ།
ཁོས་རང་ཉིད་བརྩེ་བའི་དབང་དུ་ཤོར་བར་སུན་སྣང་སྐྱེ་བཞིན་ཡོད།
ཉིན་དེ་ཚོར་ཁོས་དུས་ཚོད་ཉེར་བཞིའི་ནང་ཟ་མ་ཐེངས་གཅིག་ལས་
མི་ཟ།
ཉིན་ཞིག་གི་དགོང་མོར། ཡུལ་གྱི་མི་ཚང་མ་གཉིད་དུས་ཁོ་ཕྱིར་
བུད་སོང་ལ། དེ་ནས་ཁོ་ནང་དུ་ཡོང་བ་མ་ཐོས། ཕྱི་ཉིན་ཞོགས་པར་ཁོ་
ད་དུང་ཕྱིར་ཡོང་མེད། ནངས་ཇ་འཐུང་རྗེས། ཁ་ཐིར་རེན་གྱིས་ཧེའེ་ཐི་
ཁི་ལཱེ་ཧྥི་ཕྱིར་ཐོན་སོང་ལ་ད་དུང་མོ་ལ་སྐད་ཆ་བཤད་སོང་ཟེར།
ཧཱའེར་ཋིན་གྱིས“ཁོས་ཅི་ཟེར”ཞེས་དྲིས་བྱུང་།
“ཁོས་ང་ལ་མྱུར་དུ་ཕར་སོང་ཟེར།"ཞེས་མོས་བཤད་རྒྱུར། “ཡིན་
ཡང་། ངས་ཁོ་ལ་ཞིབ་ལྟ་ཞིག་བྱས་པ་ན་ཁོ་ཉིན་རྒྱུན་དང་མི་འདྲ་བ་
མཐོང་།” “མི་འདྲ་ས་ཅི་ཡོད”ཅེས་ཁོས་དྲིས་བྱུང་།
མོས་“ཁོ་ཕལ་ཆེར་དགའ་སྤྲོ་སྐྱེ་བཞིན་ཡོད་པ་འདྲ། མ་རེད། ཕལ་
ཆེར་དེ་ཙམ་མ་རེད། ཁོ་ཧ་ཅང་ཧ་ཅང་དགའ་བཞིན་ཡོད་་ཟེར།
ངས་་ཁོ་དགོང་མོར་འཆམ་འཆམ་དུ་སོང་བའི་རྐྱེན་གྱིས་ཡིན་
ནམ།”ཞེས་བཤད།
ཁོ་ལ་དེ་འདྲའི་འགྱུར་ལྡོག་ཅིག་ཡོད་པར་མོ་མ་གཏོགས་ང་ཡང་
ཡ་མཚར་སྐྱེས་པས། ངས་མོས་བཤད་པ་དེ་བདེན་པ་ཡིན་ནམ་ཤེས་
འདོད། རྒྱུ་མཚན་ནི་ཁོའི་གདོང་ནས་དགའ་བའི་འཛུམ་མདངས་ཤིག་
མཐོང་རྒྱུར་ཧ་ཅང་དཀོན། དེ་བས། ངས་ཁ་གཡར་ས་ཞིག་བཙལ་ནས་
ཁོའི་ཁང་བའི་ནང་དུ་སོང་།ཧེའེ་ཐི་ཁི་ལཱེ་ཧྥི་སྒོ་ཁར་ལངས་འདུག ཁོའི་
ངོ་མདོག་སྐྱ་བོར་གྱུར་ནས་ལུས་པོ་འདར་སིག་སིག་བྱེད་བཞིན་ཡོད།
ཡིན་ཡང་། ཁོའི་མིག་མདངས་ལས་རྣམ་པ་མི་འདྲ་བའི་དགའ་སྤྲོའི་
ཉམས་ཤིག་ཤར་འདུག
ངས་་ད་ནངས་ཇ་འཐུང་རོགས" “ཁྱོད་མཚན་གང་བོར་ཕྱིར་མ་
ལོག་པས་ད་ངེས་པར་ལྟོགས་ཡོད་ངེས།"ཞེས་བཤད།
“མིན། ང་མི་ལྟོགས”ཞེས་ཁོས་ལན་བཏབ།
ངས“ཁྱོད་དགོང་མོ་ཕྱིར་འཆམ་ནས་མ་གཉིད་ན་མི་འགྲིག་
གང་ལྟར་བརླན་གཤེར་ཆེ་བའི་དུས་ཚིགས་ལ་དེ་ལྟར་བྱས་ན་ཁྱོད་
འཁྱགས་ནས་ཚ་རྒྱས་ངེས། ད་ལྟ་ཁྱོད་ཀྱི་ངོ་མདོག་ལེགས་པོ་མི་
འདུག”"ཅེས་བཤད།
ཁོས་་ང་སྐྱོན་མེད།" "ང་གཅིག་པུ་བསྡད་ན་ཧ་ཅང་སྐྱིད། ད་ཁྱོད་
སོང་། ང་བར་ཆད་མ་བྱེད་་ཟེར།
ཉིན་དེའི་གུང་ཟས་ཁོས་ང་ཚོ་དང་མཉམ་དུ་འཐུང་བ་ཡིན་ལ།
ཁོས་ངའི་ལག་གི་ཟས་སྡེར་ཆེན་པོ་དེ་ཚུར་ཁོའི་གམ་དུ་བླངས་ནས་
ཉིན་འདི་དག་ལ་མ་ཟོས་པའི་ཟ་མ་ཚང་མ་ཁ་གསབ་རྒྱག་རྒྱུ་ཡིན་པ་
འདྲ།
ད་ནི་སྔ་དྲོར་ངས་ཁོ་ལ་དྲིས་པའི་དྲི་བ་དེའི་ལན་བཏབ་བྱུང་། ་ང་
འཁྱགས་མེད་ལ། ཚ་ཡང་རྒྱས་མེད། ཨཱའེ་ལན།"ཞེས་ཁོས་བཤད་
རྒྱུར།་་ང་ལ་ཟ་མ་འདི་འདྲའི་མང་བོ་ཞིག་ལས་པར་བཀའ་དྲིན་ཆེ།”
ཁོས་ཐུར་མ་བླངས་ནས་ཟ་མ་ཟ་མགོ་བརྩམས་མོད། གློ་བུར་དུ་
ཟ་འདོད་མེད་པར་ཐུར་མ་སྒྲོག་ཙེའི་སྟེང་བཞག་སྟེ་སྒེའུ་ཁུང་དུ་ཅེར་
ནས་བསྡད།དེ་ནས་ཡར་ལངས་ཏེ་སྒོར་བུད་སོང་།
ང་ཚོས་ཟ་མ་ཟ་དུས། ཁོ་མེ་ཏོག་ལྡུམ་རའི་ནང་དུ་ཡར་འགྲོ་མར་
འགྲོ་བྱས་ནས་བསྡད་ཡོད། ཨིར་འན་ཤོ་ཡིས་ཁོ་སོང་ནས་ཁོས་ཟ་མ་
མི་ཟ་བའི་རྒྱུ་མཚན་འདྲི་དགོས་ཟེར། ཁོས་ཕལ་ཆེར་ང་ཚོས་ཁོ་སེམས་
མི་སྐྱིད་པར་བཟོས་སོང་སྙམ་བཞིན་ཡོད།
“ཝེ། ཁོ་ཡོང་གི་ཡོད་དམ།”ཞེས་ཨའེ་ཞའོ་ཕྱིར་ཡོང་དུས་ཁ་ཐིར་
རེན་གྱིས་དྲིས་བྱུང་།
“"མེད།”ཅེས་ཁོས་ལན་བཏབ་པ་དང་། “ཡིན་ཡང་།ཁོ་ཁོང་ཁྲོ་ལང་
བཞིན་པ་མ་རེད། ཁོའི་སེམས་དེ་རིང་ལྟ་བུ་ཞིག་དགའ་མྱོང་མེད་པ་
འདྲ། ཡིན་ཡང་ངས་ཐེངས་གཉིས་ལ་ཁོར་སྐད་ཆ་བཤད་པས་ཁོ་སུན་
སྣང་སྐྱེ་བཞིན་འདུག ཁོས་ང་ཕྱིར་ཁྱོད་ཡོད་སར་སོང་ཟེར་བ་དང་ང་
ལ་ད་ལྟ་རོགས་པ་ཡོད་པར་ཁོ་ཡ་མཚར་བཞིན་འདུག”ཟེར།
ངས་ཁོ་ལ་གྲ་སྒྲིག་བྱས་པའི་ཟ་མ་དྲོད་ཡལ་བར་དོགས་ནས།
ཟས་སྡེར་དེ་ཐབ་ཀའི་སྟེང་དུ་བཞག དུས་ཚོད་གཉིས་འགོར་རྗེས་ཁོ་
ཕྱིར་ཐོན་ཡོང་། སྐབས་དེར་ཁྱིམ་དུ་མི་གཅིག་ཀྱང་མེད། ཁོ་ད་དུང་
ལྷོད་ལ་དེ་ཙམ་བབས་མེད། ཁོའི་གནག་ཅིང་སྟུག་པའི་སྨིན་མའི་འོག་
གི་མིག་ཟུང་ལས་རྒྱུན་ལྡན་མིན་པའི་དགའ་སྤྲོའི་ཉམས་ཤིག་མངོན་
ཡོང་། སྐབས་སྐབས་སུ་ཁོས་ད་དུང་སོ་དཀར་འཛུམ་མདངས་རེ་བསྟན་
ཡོང་། ཡིན་ཡང་ཁོའི་ལུས་ཡོངས་འདར་སིག་བྱེད་བཞིན་ཡོད། དེ་ནི་
གྲང་ངར་སོགས་ལས་བྱུང་བའི་འདར་སིག་ཅིག་མ་རེད། དེ་ནི་དམ
འཐེན་བྱས་པའི་སྒྲ་སྙན་གྱི་རྒྱུད་སྐུད་འདར་འགུལ་བྱེད་པ་དང་འདྲ།
ཧ་ཅང་ཚོར་འདུ་དྲག་པོའི་གཡོ་འགུལ་ཞིག དེ་ནི་རྒྱུན་ལྡན་གྱི་འདར་
སིག་ཅིག་ག་ལ་ཡིན།
ངས་སྐུ་ཞབས་ཧེའེ་ཐི་ཁི་ལཱེ་ཧྥི། ཁྱོད་ལ་གཏམ་བཟང་ཅི་ཞིག་
ཡོད།"ཞེས་དྲིས་པ་ན།
ཁོས“ང་ལ་གཏམ་བཟང་ཞིག་གང་ན་ཡོད།" "ང་ལྟོགས་ནས་
དགའ་བ་ཡིན། ཡིན་ཡང་ངས་ཟ་མ་ཟ་འདོད་མེད"ཟེར།
ངས་་ཁྱོད་ཀྱི་ཟ་མ་འདི་ན་ཡོད།" "ཁྱོད་ཀྱིས་ཅིའི་ཕྱིར་ཟ་མ་མི་ཟ་
བ་ཡིན།"་ཞེས་དྲིས་པ་ན།
ཁོས་མྱུར་དུ་་ད་མི་ཟ།"ཞེས་བཤད་རྒྱུར། "དགོང་ཟས་སྐབས་སུ་
ད་ངས་ཟ་མ་ཟ། ད་ཁྱོད་སོང་ཆོག ཁྱེད་ཚོས་ང་བར་ཆད་མ་བྱེད། ང་
གཅིག་པུ་བསྡད་ན་འདོད་་ཟེར།
“ཅིའི་ཕྱིར་ཁྱོད་གཅིག་པུར་བསྡད་འདོད།" “སྐུ་ཞབས་ཧེའེ་ཐི་
ཁི་ལཱེ་ཧྥི། ཁྱོད་ཀྱི་བྱ་ལུགས་བྱེད་སྟངས་འདི་འདྲའི་ཡ་མཚན་ཞིག་ཏུ་
འགྱུར་དོན་ཅི། མདང་དགོང་ཁྱོད་གང་དུ་སོང་བ་ཡིན། ངས་དོན་མེད་
ལ་འདྲི་བ་མིན། ཡིན་ཡང་།”
“ཁྱོད་ཀྱིས་དོན་མེད་ལ་དྲིས་པ་རེད”ཅེས་ཁོས་ངའི་སྐད་ཆའི་
མཚམས་བཅད་ནས་དགོད་ཞོར་དུ་བཤད་རྒྱུར། “ཡིན་ཡང་། ངས་ཁྱོད་
ལན་བཏབ་ཆོག མདང་དགོང་ང་དམྱལ་བའི་སྒོ་ཁར་སོང་བ་ཡིན་ལ།
དེ་རིང་ངས་ལྷ་ཡུལ་མཐོང་བྱུང་། མིག་གིས་དངོས་སུ་མཐོང་བྱུང་། ང་
དང་བར་ཐག་ཧ་ཅང་ཉེ། ད་ཁྱོད་རབ་ཡིན་ན་སྒོར་སོང་། གལ་ཏེ་ཁྱོད་
ཀྱིས་འཇིགས་སྣང་སྐྱེས་པའི་དོན་དག་འདྲ་ཤེས་མི་འདོད་ན། གང་
འདོད་དུ་རྩད་གཅོད་མ་བྱེད་ཟེར།
ཉིན་དེའི་ཕྱི་དྲོར་ཁོ་ཁང་བའི་ནང་འཛུལ་ནས་ཕྱི་རུ་མ་སོང་ལ། ང་
ཚོས་ཀྱང་ཁོ་ལ་བར་ཆད་བྱེད་མ་ཕོད། དགོང་མོའི་དུས་ཚོད་བརྒྱད་
ལ་སླེབས་དུས་ཁོས་ད་དུང་ང་མ་བོས་མོད། ཡིན་ཡང་ང་ཁོ་ལ་མར་མེ་
དང་དགོང་ཟས་བསྐྱལ་དུ་སོང་།
ང་ནང་དུ་སོང་བ་ན་སྒེའུ་ཁུང་ཕྱེ་ཡོད་མོད་ཁོས་ཕྱི་རོལ་གྱི་མཚན་
ལྗོངས་ལ་ལྟ་བཞིན་མེད་པར་སྒེའུ་ཐེམ་ལ་ཁེན་ནས་མུན་ནག་གིས་
ཁེངས་པའི་ཁྱིམ་དུ་ཅེར་འདུག མུན་ནག་ནང་གི་མེ་ཐབ་དེ་མཐོང་བ་
ན་ངས་མི་དགའ་བའི་རྣམ་འགྱུར་གྱིས་བྲེད་སྐད་ཅིག་བརྒྱབ། ངས་
སྒེའུ་ཁུང་རེ་རེ་བཞིན་བརྒྱབ་ནས་མཐར་ཁོ་ཁེན་འདུག་པའི་སྒེའུ་
ཁུང་དེའི་གམ་དུ་ཐོན་དུས།
“སྒེའུ་ཁུང་དེ་རྒྱག་དགོས་སམ”ཞེས་ངས་དྲིས་པ་ཡིན། རྒྱུ་མཚན་
ནི་ཁོ་དེ་གར་འགུལ་ཙམ་ཡང་མི་བྱེད་པས་ངས་ཁོ་ཡར་བསློང་བསམ
པ་ཡིན།
“ཡ། བརྒྱབ་ཆོག”ཅེས་ཁོས་རྒྱུན་ལྡན་གྱི་སྐད་ཀྱིས་ལན་བཏབ་པ་
དང་། “ཇི་འདྲའི་གླེན་པ་ཞིག་རེད། མར་མེ་འཕྲེད་དུ་བཟུང་ནས་བཞུར་
ཚར་འདུག མྱུར་དུ་སོང་ནས་གཞན་ཞིག་ཁྱེར་ཤོག"ཟེར།
ང་རང་དངངས་སྐྲག་ཅིག་སྐྱེས་ཏེ་འཚབ་འཚུབ་ངང་བརྒྱུགས་
སོང་ནས་ལྗོའོ་ཟིབ་ལ“ཧེའེ་ཐི་ཁི་ལཱེ་ཧྥི་ཡིས་མར་མེ་ཞིག་ཁྱེར་ཤོག་
ཟེར། ད་དུང་ཁོའི་ཁང་བའི་ནང་དུ་མེ་འབུད་དགོས”ཅེས་བཤད་པ་
ཡིན།རྒྱུ་མཚན་ནི་སྐབས་དེར་ང་ཡང་བསྐྱར་ཁོ་ཡོད་སར་འགྲོ་མ་ཕོད།
སེམས་ཁྲལ་ཆེ་ཞིང་བློ་མི་བདེ་བའི་ཁྲོད་ནས་དུས་ཚོད་ནི་གྲགས་
མེད་ཚོར་མེད་ངང་བཞུད་དེ། ཡང་དགོང་མོ་ཞིག་བསུས། མཚན་གུང་
དེར་ང་གཉིད་མ་ཁུགས་པར་དུས་ཚོད་ཧ་ཅང་འཕྱི་བོ་ཆགས་དུས་ཧེའེ་
ཐི་ཁི་ལཱེ་ཧྥི་ཕྱིར་ཡོང་བ་ཐོས། ཡིན་ཡང་ཁོ་རང་གི་མལ་ཁང་ཡོད་སའི་
ཐོག་ཁང་དུ་མ་སོང་བར་འོག་ཁང་གི་ཁང་མིག་ཞིག་གི་ནང་འཛུལ་
ནས་གཉིད་མ་ཁུགས་པར་ཁ་ཕར་འཁོར་ཚུར་འཁོར་བྱེད་བཞིན་ཡོད།
མཐར་ཁོ་ཡར་ལངས་ནས་གོན་པ་གྱོན་ཏེ་མལ་ཁྲི་ལས་མར་བབས།
སྐབས་དེར་དོགས་འདྲི་མང་བོ་ཞིག་ངའི་ཀླད་པའི་ནང་འཚངས་ཡོང་
ནས་སེམས་མ་བདེ་བར་བསྡད།
ཁོའི་སེམས་མ་སྐྱིད་པར་ཁང་བའི་ནང་ཕར་འགྲོ་ཚུར་འགྲོ་བྱེད་
བཞིན་དབུགས་རིང་ནར་ནར་འཐེན། དེ་ནི་སྨྲེ་ངག་གི་འཁུན་སྒྲ་དང་
འདྲ་ལ་ཁོར་ཡུག་གི་ཁུ་སིམ་དཀྲོགས། ཁོས་ད་དུང་ཤབ་ཤུབ་ངང་
ཁེར་བཤད་བྱེད་བཞིན་ཡོད་ལ། ཁ་ཐིར་རེན་གྱི་མིང་མ་གཏོགས་ངས་
ཅི་ཡང་མ་ཐོས། དེར་མ་ཟད་ཁོས་ད་དུང་ཁ་ཐིར་རེན་གྱི་ཧ་ཅང་སྙིང་
ཉེ་བའི་གཅེས་མིང་འགའ་ནས་འབོད་པ་དང་སྡུག་བསྔལ་གྱི་འོ་དོད་
བྱེད་བཞིན་ཡོད། ཁོས་སྐད་ཆ་བཤད་དུས་མདུན་ན་མི་ཞིག་ཡོད་པ་
འདྲ་བར་ངག་འཇམ་ཞིང་དམའ་ལ་གཞུང་དྲང་ཟོལ་མེད་ཀྱིས་ཁེངས་
འདུག དེ་ནི་ཁོའི་སེམས་ཀྱི་ཟབ་ས་ནས་བརྡོལ་བའི་སྙིང་གཏམ་ངོ་
མ་རེད། ང་ཐད་ཀར་ཁོའི་ཁང་བའི་ནང་དུ་འགྲོ་བའི་སྙིང་སྟོབས་མེད་
མོད། ཡིན་ཡང་ངས་ཁོ་འཁྲུལ་སྣང་དེ་ལས་སློང་བསམ་པས་ང་ཇ་ཁང་
དུ་སོང་ནས་མེ་འབུད་མགོ་བརྩམས། ངས་མེ་སྔོག་པ་དང་རྡོ་སོལ་དུམ་
བར་གསེ་བ་སོགས་བྱས་པ་ན། ཁོ་མྱུར་དུ་ཇ་ཁང་དུ་ཐོན་ཏེ་སྒོ་ཕྱེ་ནས་
བཤད་རྒྱུར།
“ཨཱའེ་ལན། ནམ་ལངས་སོང་ངམ། མར་མེ་ཞིག་ཁྱེར་ཤོག"
ངས“དུས་ཚོད་བཞི་རེད”ཅེས་ལན་བཏབ་རྗེས། “ཁྱོད་ཀྱིས་མར་མེ་
ཞིག་ཁྱེར་ནས་ཐོག་ཁང་དུ་སོང་ན་འགྲིག ད་འདིར་མེ་ཡོད་པས་ཏག་
ཏག་ཁྱོད་ཀྱིས་བསྒྲོན་ཆོག”ཅེས་བཤད་པ་ན།
ཁོས“མིན། ང་ཐོག་ཁང་དུ་འགྲོ་མི་འདོད།“ “ཁང་བ་འདིའི་ནང་དུ་
མེ་བུས་ནས་གད་དར་བྱོས”ཟེར།
ངས་རྡོ་སོལ་འདི་དག་དམར་པོར་གྱུར་རྗེས་ཁྱོད་ཀྱི་ཁང་བའི་ནང་
མེ་གསོ་ཆོག”ཅེས་བཤད་དེ་རྐུབ་སྟེགས་ཤིག་དང་མེ་འབུད་ཁོལ་མོ་
ཞིག་ཁྱེར་ནས་ཡོང་།
སྐབས་དེར་ཁོ་ཧ་ཅང་བྲེལ་འཚུབ་ངང་ཡར་འགྲོ་མ་འགྲོ་བྱས་ཏེ་
མཚམས་མི་ཆད་པར་དབུགས་རིང་འཐེན་བཞིན་ཡོད། ཚུལ་དེ་ནི་
དབང་རྩ་འཁྲུགས་པའི་སྨྱོན་པ་ཞིག་དང་འདྲ།
ཁོས“སང་ཉིན་ཞོགས་པར་ངས་སྐུ་ཞབས་གྷི་རེན་གདན་ཞུ་བྱེད་
དགོས།”ཞེས་བཤད་རྒྱུར“ངས་ད་དུང་བསམ་གཞིག་གཏོང་ཐུབ་ལ་དོན་
དག་རེ་བཀོད་སྒྲིག་བྱེད་ཐུབ་དུས། ངས་ཁོ་ལ་ཁྲིམས་དང་འབྲེལ་ཡོད་
ཀྱི་དོན་དག་འགའ་འདྲི་འདོད། ངས་ད་དུང་ཁ་ཆེམས་ཀྱང་བྲིས་མེད་
པས། ངས་རང་གི་རྒྱུ་ནོར་དེ་ཇི་ལྟར་ཐག་གཅོད་བྱེད་དགོས་པ་མི་ཤེས།
རབ་ཡིན་ན་ངས་ཚང་མ་མེད་པར་བཏང་ན་འདོད།"
“སྐུ་ཞབས་ཧེའེ་ཐི་ཁི་ལཱེ་ཧྥི། ངས་དོན་དག་དེ་དག་ཉན་འདོད་
མེད།"ཅེས་ངས་ཁོའི་ཚིག་མཚམས་བཅད་ནས་བཤད། “ཁྱོད་ཀྱིས་ཁ་
ཆེམས་ཀྱི་དོན་དག་འདང་རྒྱག་པ་ལས་སྔར་བྱས་ཀྱི་ཉེས་པ་འགྱོད་
བཤགས་རེ་བྱས་ན་བཟང་། ངས་ཁྱོད་ཀྱི་དབང་རྩ་འཁྲུགས་ནས་འདི་
འདྲ་ཞིག་ཏུ་གྱུར་པ་བསམ་པའི་ཟུར་ལའང་ཤར་མྱོང་མེད། ཁྱོད་ཀྱི་
མིག་སྔར་གྱི་འཚོ་བ་རོལ་སྟངས་དེ་ལྟ་བུ་མི་སྟོབས་ལྡན་ཞིག་ཡིན་ཡང་
ལུས་པོས་ལྕོགས་མི་སྲིད། ད་ནི་རྒྱུན་ལྡན་ངང་ཟ་མ་ཟོས་ནས་ངལ་
གསོས་ན་འགྲིག ཁྱོད་ཀྱིས་མེ་ལོང་ནང་ཐེངས་གཅིག་ལྟོས་དང་ངལ་
གསོ་དགོས་མིན་ཤེས་ཡོང་། ཁྱོད་ཀྱི་འགྲམ་གཉིས་ནང་དུ་ལྷུང་ཞིང་
མིག་རྩ་དམར་པོར་གྱུར་པ་ལ་ལྟོས་དང་། བཀྲེས་ལྟོགས་ཀྱིས་མནར་
བའི་ཡི་དྭགས་ཤིག་དང་འདྲ། ད་དུང་ཡུན་རིང་གཉིད་མ་ལོག་པས་
མིག་གཉིས་ལོང་ལ་ཉེ།”
ཁོས་“ད་ནི་ང་ལ་ཟས་དང་གཉིད་ཀྱི་ཡི་ག་ཅི་ཡང་མི་འདུག དེ་ང་
ལན་པ་མ་རེད”ཅེས་བཤད་རྒྱུར། “ངས་བསམ་བཞིན་དེ་ལྟར་བྱས་པ་
མིན་པར་ཁག་ཐེག་བྱེད་ཆོག ངས་རང་ཉིད་ལ་ཚོད་འཛིན་བྱེད་ཐུབ་
དུས། རྒྱུན་ལྡན་ངང་ཟས་ཟ་ཞིང་གཉིད་ལོག་ངེས། དཔེ་བཞག་ན་ཁྱོད་
ཀྱིས་ཆུ་ནང་དུ་འཕག་འཚག་བྱེད་བཞིན་པའི་མི་ཞིག་ཆུ་འགྲམ་དང་
བར་ཐག་གོམ་གང་མ་གཏོགས་མེད་དུས་ཁྱོད་ཀྱིས་ཁོ་ལ་ངལ་གསོ་
རོགས་ཞེས་བཤད་ན་ཁོས་མཚམས་འཇོག་གམ། ང་ངེས་པར་དུ་ཐོག་
མར་དམིགས་ས་དེར་སླེབས་རྗེས་ད་གཟོད་ངལ་གསོ་དགོས། ཡ། ད་
སྐུ་ཞབས་གྷི་རེན་གྱི་དོན་དག་དེར་ཁ་ཡ་བྱེད་མི་དགོས། ངས་ལས་
རྒྱུ་འབྲས་དང་འགལ་བའི་དོན་དག་ཅི་ཡང་བསྒྲུབས་མྱོང་མེད་པས་
འགྱོད་བཤགས་བྱ་རྒྱུ་ཅི་ཡང་མེད། ང་ད་ལྟ་སྤྲོ་སྐྱིད་ཀྱིས་ཁེངས་ཡོད།
ཡིན་ཡང་འཁྲུལ་སྣང་ལས་བྱུང་བའི་སྤྲོ་སྐྱིད་ཀྱིས་ངའི་ཤ་ཁྲག་གདོས་
བཅས་ཀྱི་ཕུང་བོ་བཅོམ་སོང་།”ཟེར།
ངས“སྤྲོ་སྐྱིད་ཟེར་བ་ཡིན་ནམ།” “དེ་ནི་ཡ་མཚར་བའི་སྤྲོ་སྐྱིད་
ཅིག་རེད། གལ་ཏེ་ཁྱོད་ཁོང་ཁྲོ་མི་ལངས་ཚེ། ངས་ཁྱོད་ལ་གསལ་
འདེབས་ཀྱི་ཚིག་འགའ་བཤད། དེས་ཕལ་ཆེར་ཁྱོད་ལ་སྤྲོ་སྣང་སྟེར་
སྲིད།"ཅེས་བཤད།
ཁོས“ཅི་ཞིག” “ཁྱོད་ཀྱིས་ཤོད་ཟེར།
ངས་་སྐུ་ཞབས་ཧེའེ་ཐི་ཁི་ལཱེ་ཧྥི།ཁྱོད་ཀྱིས་ཤེས་གསལ་ལྟར།”“ཁྱོད་
ལོ་བཅུ་གསུམ་ནས་བཟུང་ཆོས་ལུགས་ལ་དད་སེམས་མེད་པས་སྒེར་
སེམས་ཁོ་ནས་འཚོ་བ་རོལ། སྐབས་དེ་ནས་བཟུང་ཁྱོད་ཀྱིས་ཆོས་དཔེ་
ཞིག་ལག་ཏུའང་འཛིན་མྱོང་མེད། ད་ལྟ་ཡང་ཁྱོད་ལ་དེར་ལྟ་བའི་ཁོམ་
ལོང་མེད་པས། བླ་མ་ཞིག་གདན་འདྲེན་བྱས་ནས་ཁྱོད་ལ་ཆོས་རེ་
གསུངས་ན་ལེགས། དཔེར་ན།ཁྱོད་ལོག་ལམ་དུ་ག་ཙམ་སོང་འདུག་པ།
བདེ་བ་ཅན་གྱི་ཞིང་ཁམས་སུ་འགྲོ་བར་ཐོག་མར་མ་འཆི་བའི་སྔོན་ལ་
ཆོས་དགེ་བ་རེ་བྱེད་པ་དང་རང་ཉིད་ཀྱི་ཉེས་པ་འགྱོད་བཤགས་བྱེད་པ་
སོགས་ཁྱོད་ལ་གསལ་བོ་ཞིག་གསུངས་ན་འགྲིག དེ་ལྟར་བྱས་ན་ཁྱོད་
ལ་གནོད་པ་ཅི་ཡོད།"ཅེས་བཤད།
“ཨཱའེ་ལན། ང་ཁོང་ཁྲོ་མི་ལང་བར་མ་ཟད། ཁྱོད་ལ་བཀའ་དྲིན་
ཞུས་ན་འགྲིག"ཅེས་ཁོས་བཤད་རྒྱུར། ་རྒྱུ་མཚན་ཁྱོད་ཀྱིས་ངའི་
བེམ་པོ་ཇི་ལྟར་དུར་སྦས་བྱེད་ཚུལ་དྲན་སྐུལ་བྱས་སོང་། དགོང་མོར་
ངའི་བེམ་པོ་ཆོས་ཁང་ཉེ་འགྲམ་གྱི་དུར་ཁྲོད་དུ་བསྐྱལ་དགོས། གལ་
ཏེ་ཧྭའེར་ཋིན་དང་ཁྱེད་གཉིས་འཐད་པ་ཡིན་ན་ངའི་བེམ་པོ་བསྐྱལ་
རོགས་བྱས་ཆོག ངེས་པར་དུ་ཡིད་ལ་འཛིན་རྒྱུ་ཞིག་ནི་བླ་མ་འདྲ་
འབོད་མི་དགོས་ལ། བསྔོ་བ་སྨོན་ལམ་འདྲ་ཡང་གསུང་མི་དགོས། ང་
ངའི་ལྷ་ཡུལ་ལ་ཐོན་ལ་ཉེ། གཞན་གྱི་ལྷ་ཡུལ་ང་ལ་མཚོན་ན་རིན་ཐང་
ཅི་ཡང་མེད་པས་དེར་དད་ཞེན་བྱེད་ཀྱིན་མེད།”ཟེར།
“གལ་ཏེ་ཁྱོད་ཀྱིས་ཨུ་ཚུགས་ངང་ཟས་བཅད་ནས་ཤི་ན། ཁོ་
ཚོས་ཁྱོད་ཆོས་ཁང་གི་ཉེ་འགྲམ་དུ་དུར་སྦས་བྱེད་དུ་མི་འཇུག་ཁོ་ཐག
ཡིན།” "དེ་ན་ཅི་བྱེད”ཅེས་ངས་དྲིས་པ་ན།
.ཁོས་ཁོ་ཚོས་དེ་ལྟར་བྱེད་མི་སྲིད” “གལ་ཏེ་ཁོ་ཚོས་ངོ་མ་དེ་ལྟར་
བསྒྲུབ་ཚེ། ཁྱོད་ཚོས་ཁ་རོག་གེར་གསང་སྟབས་ཀྱིས་ངའི་བེམ་པོ་
གནས་དེར་བསྐྱལ་དགོས། གལ་ཏེ་ངས་བཤད་པ་ལྟར་མ་བསྒྲུབས་ན།
ང་ཤི་ཡང་ཁྱོད་ཚོ་མི་གཏོང་།”ཟེར།
ཁོས་མི་གཞན་གྱི་གོམ་སྒྲ་ཐོས་ནས་མྱུར་དུ་ཁང་བའི་ནང་འཛུལ་
བས་ངའི་སེམས་ཀྱང་ཅུང་ལྷོད་ལ་བབས། ཡིན་ཡང་། ཕྱི་དྲོར་ཧཱའེར་
ཋིན་དང་ལྗོའོ་ཟིབ་གཉིས་ཀྱིས་ལས་ཀ་ལས་སྐབས་ཁོས་ཧ་ཅང་གཏུམ་
དྲག་གི་ཉམས་དང་བཅས་ཇ་ཁང་དུ་ཡོང་སྟེ་ང་སྣེ་ལེན་ཁང་དུ་བོས་
ནས་ཁོ་དང་ཁ་བརྡ་བྱེད་རོགས་བྱོས་ཟེར། ཡིན་ཡང་ངས་ཁས་མ་
བླངས། ང་ཁོའི་ཡ་མཚར་བའི་སྐད་ཆ་དང་སྤྱོད་པར་སྐྲག ང་ལ་དེ་ལྟ་
བུའི་སྙིང་སྟོབས་མེད་ལ་ཁོ་དང་མཉམ་དུ་སྡོད་པའི་འདུན་པའང་མི་
འདུག་ཅེས་ཁོར་གསལ་བོར་བཤད་པ་ཡིན།
“ཁྱོད་ཀྱིས་ང་གདོན་འདྲེ་ཞིག་རེད་འདོད་བཞིན་པ་ངས་ཤེས་
ཡོད།"ཅེས་ཁོ་ཧ་ཅང་སྐྱོ་གདུང་གིས་དགོད་ཞོར་དུ་བཤད་རྒྱུར། “ད་ནི་
གཡང་ཁྱིམ་འདི་ནས་བསྡད་ན་མི་འཚམ་པའི་ཧ་ཅང་འཇིགས་ཡེར་
བའི་གདོན་འདྲེ་ཞིག་ཨེ་རེད།" དེ་ནས་ཁོ་ཁ་ཕྱིར་འཁོར་ཏེ་འཕྱ་དགོད་
ཅིག་བྱས་ནས་ཁ་ཐིར་རེན་ལ“འདིར་ཤོག གཅེས་ཕྲུག་མ། ངས་ཁྱོད་
ལ་གནོད་མི་བྱེད། མ་རེད། ཁྱོད་ལ་མཚོན་ན་ང་གདོན་འདྲེ་ལས་ཀྱང་
འཇིགས་ཡེར་བ་ཞིག་ཡིན། ཡིན་ཡང་མི་ཞིག་ང་དང་མཉམ་དུ་སྡོད་
པར་མི་སྐྲགདེ་ནི་དཀོན་མཆོག་རེད། མོ་གདུག་རྩུབ་ཆེ་བ་ཞིག་རེད།
ཨ༑ མ་རབས་དེ། དེ་ནི་ཤ་ཕྲག་གདོས་བཅས་ཀྱིས་གྲུབ་པའི་མི་ཞིག་
ལ་མཚོན་ན་ཧ་ཅང་བཟོད་དཀའ་བ་རེད།”ཅེས་ཁོས་གོ་རྒྱུ་མེད་པའི་
ཉོག་གཏམ་མང་བོ་ཞིག་བཤད་བྱུང་།
ཁོས་ཁོ་གཅིག་པུར་འདུག་འདོད་ཅེས་ཞུ་བ་བྱས་བྱུང༌། ས་སྲོས་
ཀྱི་སྐབས་སུ་ཁོ་མལ་ཁང་དུ་འཛུལ་ནས་སྒོར་མ་ཡོང་ལ། ཞོགས་པའི་
སྐབས་སུ་ང་ཚོས་ཁོས་སྨྲེ་ངག་འདོན་བཞིན་པ་ཐོས་པས། ཧཱའེར་ཋིན་
ཁོ་ལ་བལྟ་རུ་འགྲོ་འདོད་མོད། ངས་ཁོ་སྐུ་ཞབས་ཁཱའེ་ནེ་ཐི་འབོད་དུ་
མངགས། སྨན་པ་ཐོན་རྗེས་ང་ཚོ་ཁོའི་མལ་ཁང་དུ་ཕྱིན། ངས་དལ་
གྱིས་སྒོ་ཕྱེ་རྩིས་བྱས་པ་ན། སྒོ་ཟྭ་བརྒྱབ་འདུག་ལ། ཧེའེ་ཐི་ཁི་ལཱེ་ཧྥི་
ཡིས་ང་ཚོ་མར་སོང་ཁོའི་ནད་ཇེ་ཡང་དུ་སོང་འདུག ཁོ་རང་གཅིག་
པུར་འདུག་འདོད་ཟེར་བས། སྨན་པ་ཡང་ཕྱིར་བུད་སོང་།
དགོང་མོ་དེར་ཆར་ཞོད་ཆུ་ཟོ་བྱོ་བ་ལྟར་བབས་ནས་ནམ་ལངས་
རག་བར་དུ་མཚམས་མ་ཆད། ཞོགས་པར་ང་འཆམ་འཆམ་དུ་འགྲོ་
དུས། ཧེའེ་ཐི་ཁི་ལཱེ་ཧྥི་ཡི་ཁང་བའི་སྒེའུ་ཁུང་ཕྱེ་ཡོད་པར་མ་ཟད་རླུང་
གིས་ཕར་སྒུལ་ཚུར་སྒུལ་བྱེད་བཞིན་ཡོད་ལ། ཆར་ཐིགས་ཐད་ཀར་
ཁང་བའི་ནང་ལ་ཟག་གི་འདུག ངས་ཁོ་ཕྱི་རུ་བུད་སོང་ངམ་སྙམ་
བཞིན་སྤོབས་པ་བསྐྱེད་དེ་མྱུར་དུ་ཁོ་ལ་བལྟ་རུ་སོང་།
ངས་ལྡེ་མིག་གཞན་ཞིག་གིས་སྒོ་ཕྱེས་ནས་ནང་དུ་འཛུལ་བ་དང་།
པང་ལེབ་བར་གྱང་དེ་ཕར་དེད་ནས་ཁ་རོག་གེར་ནང་དུ་བལྟས་པ་ན།
ཧེའེ་ཐི་ཁི་ལཱེ་ཧྥི་གན་རྐྱལ་དུ་ཉལ་ཡོད་ལ།རྣོ་ངར་དང་ཁྲོ་ཉམས་ཀྱི་མིག་
ཟུང་གིས་ང་ལ་ཅེར་འདུག ང་ཧ་ལས་ནས་ཧོན་འཐོར་སོང་། དེ་མུར་
ཁོའི་གདོང་ལ་འཛུམ་ཞིག་ལངས་བྱུང་བ་འདྲ། ཁོ་ཤི་མེད་པ་འདྲ་མོད།
ཡིན་ཡང་ཆར་བ་ཁོའི་གདོང་ཁུག་བརྒྱུད་ནས་མིད་ཐག་ཏུ་ཟག་གི་
འདུག མལ་སྟན་ལས་ཀྱང་ཆུ་ཐིགས་ཟག་གི་འདུག་པ་དང་ཁོ་འགུལ་
ཙམ་ཡང་མི་བྱེད། རླུང་གིས་སྒེའུ་ཁུང་ཕར་རྒྱག་ཚུར་རྒྱག་བྱས་ཏེ་སྒེའུ་
ཐེམ་དུ་བཞག་ཡོད་པའི་ཧེའེ་ཐི་ཁི་ལཱེ་ཧྥི་ཡི་ལག་པ་གཙུབ་བརྡར་བྱས་
པས་ཁོའི་ལག་པ་དེའི་སྐྱི་མོ་གོག་ཧྲུལ་དུ་གྱུར་ཏེ་ཁྲག་ཀྱང་འཛར་རྒྱུ་
མི་འདུག ངའི་ལག་མཛུབ་ཀྱིས་ཁོ་ལ་རག་ཙམ་བྱས་པ་ན། ད་ནི་ང་ལ་
དོགས་གཞི་ཅི་ཡང་མ་བྱུང་། ཁོ་ཚེ་ལས་འདས་སོང་ལ། བེམ་པོ་ཡང་
རེངས་འཁུམས་སུ་གྱུར་འདུག
ངས་སྒེའུ་ཁུང་བརྒྱབ་པ་དང་ཁོའི་ཐོད་པའི་སྟེང་གི་སྐྲ་ལོ་ནག་པོ་
ཤད་ཤད་བྱས། ངས་མི་གཞན་གྱིས་མ་མཐོང་ཚུན་མྱུར་དུ་ཁོའི་མིག
གིས་ཕུར་ཚུགས་སུ་ཅེར་འདུག་པའི་སྐྱི་གཡའ་བའི་མིག་ཟུང་བཀབ་
རྩིས་བྱས་མོད་བཀབ་ཐབས་མ་བྱུང་། མིག་ཟུང་དེས་ངའི་བསམ་ཚུལ་
རྟོགས་ནས་ང་ལ་འཕྱ་དགོད་བྱེད་པ་འདྲ། ད་དུང་ཁོའི་མཆུ་སྒྲོས་དང་
རྣོ་ཞིང་དཀར་བའི་སོ་ཕྲེང་བཅས་ཀྱིས་ཀྱང་ང་ལ་འཕྱ་དགོད་བྱེད་པའི་
ཚོར་བ་སྟེར། ང་རང་དབང་མེད་པར་དངངས་འདར་ཞིག་བརྒྱབ། དེ་
ནས་ངས་མྱུར་དུ་ལྗོའོ་ཟིབ་བོས་པ་ན། ལྗོའོ་ཟིབ་འཐད་མི་འཐད་ཀྱི་སྒོ་
ནས་ཐོན་ཡོང་བ་དང་། འཇིགས་ཡེར་བའི་ཤི་སྟངས་དེ་མཐོང་མ་ཐག་
ཁོས་བྲེད་སྐད་ཅིག་བརྒྱབ་པ་དང་དོན་དེར་ཁ་ཡ་མི་བྱེད་ཟེར།
ཁོས“གདོན་འདྲེ་ཡིས་ཁོའི་རྣམ་ཤེས་ཁྱེར་སོང་།” “ཁོའི་བེམ་པོ་
ཡང་ཁྱེར་སོང་ན་འགྲིག ཁོ་ལྟ་བུའི་མི་ངན་ཞིག་ལ་ངས་ཁ་ཡ་མི་བྱེད།
འཆི་ཁར་ཡང་དེ་ལྟའི་ཤི་སྟངས་འཇིགས་ཡེར་བ་ཞིག་”ཟེར།
ངས་ཁོས་མལ་ཁྲི་ལ་སྐོར་བ་བྱས་ནས་གནམ་ལྡིང་ས་ལྡིང་བྱེད
རྩིས་ཡོད་པར་སྙམ། ཡིན་ཡང་གློ་བུར་དུ་ཁོ་ལྷོད་ལ་བབས་ནས་པུས་
མོ་སར་བཙུགས་ཤིང་། ལག་པ་ཡར་བཀྱགས་ཏེ་དཀོན་མཆོག་གིས་
ལོ་རྒྱུས་རྒྱུན་རིང་བའི་ཁྱིམ་རྒྱུད་འདིའི་དབང་ཆ་ཕྱིར་ཁྲིམས་མཐུན་
ལུགས་མཐུན་གྱི་བདག་པོར་གནང་བར་ཐུགས་རྗེ་ཆེ་ཟེར།
སྐྱི་གཡའ་ཞིང་ཡིད་སྐྱོ་བའི་དོན་དེས་ང་ཧོན་འཐོར་དུ་བཅུག་སྟེ་
རང་དབང་མེད་པར་ཕྱིར་དྲན་གྱི་ནང་དུ་ལྷུང་སོང་། ཡིན་ཡང་། ཆེས་
སེམས་སྐྱོ་བཞིན་ཡོད་པ་ནི་ནི་ཧཱའེར་ཋིན་རེད། ཁོ་མཚན་གང་བོར་
བེམ་པོའི་གམ་དུ་བསྡད་ནས་ཁོའི་ལག་པ་ནས་བཟུང་སྟེ་སྐྱོ་གདུང་གི་
ངུ་འབོད་བྱེད་བཞིན་ཡོད་པ་དང་། ད་དུང་མི་གཞན་གྱིས་ལྟ་བར་མི་
ཕོད་པའི་གདུག་རྩུབ་དང་ཁྲེལ་དགོད་ཀྱིས་ཁེངས་པའི་བེམ་པོའི་ངོ་
གདོང་ལ་འོ་བྱེད་བཞིན་ཡོད། ནམ་རྒྱུན་ཁོ་ནི་རྡོ་ལྟར་སྲ་བའི་མི་ཞིག་
ཡིན་ནའང་། ད་ནི་ཁོའི་ཁོག་རྒྱ་ཡངས་ཤིང་བཟོད་སྒོམ་ཆེ་བའི་བྱམས་
སེམས་ཀྱིས་ཁོ་ལ་ལྷག་བསམ་ཟོལ་མེད་ཀྱི་མྱ་ངན་དྲག་པོ་ཞུ་བཞིན་
ཡོད།
སྐུ་ཞབས་ཁཱའེ་ནེ་ཐི་ཡིས་ཧེའེ་ཐི་ཁི་ལཱེ་ཧྥི་ཡི་ཤི་རྐྱེན་ཇི་ལྟར་ཁྱབ་
བསྒྲགས་བྱེད་དགོས་པའང་མ་ཤེས། ངས་རྙོག་དྲ་སློང་བར་དོགས་ནས་
ཁོས་ཉིན་འདི་དག་ལ་ཟས་ཁམ་གང་ཡང་མ་ཟོས་པའི་དོན་དེ་གསང་
རྒྱ་བྱས། ཁོས་བསམ་བཞིན་དུ་ཟས་བཅད་བྱས་པ་མིན་པར་ཁོ་ལ་བྱུང་
བའི་ཡ་མཚར་ནད་དེའི་རྒྱུ་རྐྱེན་ཡིན་པར་ང་ཡིད་ཆེས་ཡོད།
ང་དང་ཧཱའེར་ཋིན་ད་དུང་ཆོས་ཁང་གི་མི་དྲུག་བཅས་ཀྱིས་དུར་
སྒམ་ཁུར་ནས་དུར་ཁྲོད་དུ་སླེབས་རྗེས། ཁོ་ཚོ་བུད་སོང་། ང་ཚོ་ཤུལ་
དུ་བསྡད་ནས་ཁོ་དུར་སྦས་བྱེད་པར་བལྟས། རི་སྐོར་ཁྱིམ་མཚེས་ཚོ་
ཡ་མཚར་བཞིན་ཡོད་ཀྱང་། ང་ཚོས་ཁོའི་ཁ་ཆེམས་ལྟར་དུར་སྦས་
བྱས་པ་ཡིན། ཧཱའེར་ཋིན་གྱི་ངོ་གདོང་མཆི་མས་རློན་བཞིན་དངོས་སུ་
རྩྭ་ལྗང་སྤང་ཤུན་བརྐོས་ཏེ་དུར་ས་ལ་ལྗང་མདོག་གི་ལྷན་པ་བརྒྱབ།
ད་ནི་ཧེའེ་ཐི་ཁི་ལཱེ་ཧྥི་ཡི་དུར་ས་ཡང་གཞན་གྱི་དུར་ས་དང་འདྲ་བར་
ལྗང་འོད་ཀྲིག་ཀྲིག་བྱེད་ལ། ཧེའེ་ཐི་ཁི་ལཱེ་ཧྥི་ལ་ཡང་བདེ་འགྲོ་ཐོབ་
ནས་ཞིང་བདེ་བ་ཅན་དུ་སྐྱེས་པར་སྨོན་ལམ་སྙིང་ནས་བཏབ། ཡིན་
ཡང་། གལ་ཏེ་ཁྱོད་ཀྱིས་སྡེ་བའི་ནང་གི་མི་རྣམས་ལ་དྲིས་ཚེ། ཁོ་ཚོས་
མནའ་བསྐྱལ་ནས་བཤད་རྒྱུར་ཧེའེ་ཐི་ཁི་ལཱེ་ཧྥི་ད་དུང་ཡར་འགྲོ་མར་
འགྲོ་བྱེད་བཞིན་ཡོད་ལ། མི་ཁ་ཤས་ཀྱིས་ཆོས་ཁང་གི་ཉེ་འགྲམ་དུ་
ཁོ་མཐོང་མྱོང་། ཡང་མི་ཁ་ཤས་ཀྱིས་ཐང་སྟོང་དུ་ཁོ་མཐོང་མྱོང་ཐ་ན་
ཁང་བ་འདིའི་ནང་དུའང་མཐོང་མྱོང་ཟེར། ཁྱོད་ཀྱི་སྐད་ཆ་དེ་འདྲ་ཐོས་
ཚེ་དེ་ནི་དགོད་བྲོ་བའི་འཆལ་གཏམ་ཡིན་པར་བཤད་ངེས། ངས་ཀྱང་
དེ་ལྟར་བཤད་མྱོང་། ཡིན་ཡང་། ཇ་ཁང་གི་ཐབ་ཀའི་གམ་གྱི་རྒན་པོ་
དེས་གཟབ་ནན་ངང་འདི་ལྟར་བཤད་ངེས། ཁོ་ཚེ་ལས་འདས་རྗེས་ཆར་
བ་འབབ་པའི་དགོང་མོ་རེ་ལ། ཁོ་གཉིས་ཀྱིས་ཁོའི་མལ་ཁང་གི་སྒེའུ་
ཁུང་ལས་ཕྱི་རུ་བལྟས་ནས་བསྡད་ཡོད་ཟེར། ཕལ་ཆེར་ཟླ་གཅིག་གི་
སྔོན་དུ་ང་ཡང་དོན་དག་ཡ་མཚན་ཞིག་ལ་འཕྲད་སོང་། སྨག་ནག་གི་
མཚན་མོ་ཞིག་ལ་ང་འ་འུར་རི་གྲོང་དུ་འགྲོ་དུས་དྲག་ཆར་འབབ་ལ་ཉེ།
རི་གྲོང་གི་ཀྱོག་ལམ་ཞིག་ཏུ་ང་བྱིས་པ་ཞིག་ལ་འཕྲད། ཁོའི་སྔོན་དུ་མ་
མོ་གཅིག་དང་ལུ་གུ་གཉིས་ཡོད་ལ། ཁོ་སྐད་ཆེན་པོས་ངུ་བཞིན་འདུག
ངས་ཁོས་ལུག་རྫི་མ་ཐུབ་པས་ངུ་བཞིན་ཡོད་སྙམ།
“དོན་དག་ཅི་བྱུང་སོང”ཞེས་ངས་བྱིས་པ་དེར་དྲིས།
ཁོ་ངུ་ཞོར་དུ་ཧེའེ་ཐི་ཁི་ལཱེ་ཧྥི་དང་བུད་མེད་ཅིག་བྲག་རིའི་འོག་ཏུ་
ཡོད་པས།”“ང་དེར་འགྲོ་མི་ཕོད་ཟེར།
ངས་ཅི་ཡང་མ་མཐོང་མོད། ཁོ་དང་ཁོའི་ལུག་སོགས་སྔོན་དུ་འགྲོ་
མ་ཕོད། དེ་བས། ངས་ཁོ་ལ་འོག་གི་ལམ་དེར་བསྐོར་ནས་སོང་ཞེས་
བཤད། ཁོས་རྒྱུན་དུ་གཞན་གྱི་འཆལ་གཏམ་དེ་དག་ལ་ཉན་པ་མང་
དྲག་པས་འཕྲུལ་སྣང་སྐྱེས་པ་ཡིན་ངེས། ཡིན་ཡང་། ད་ནི་ང་ཡང་ས་
རུབ་དུས་སྒོ་ཕྱིར་འགྲོ་མི་འདོད་ལ། གཅིག་པུ་ཁང་བའི་ནང་དུའང་
འདུག་མི་འདོད། འོན་ཀྱང་ང་ལ་ཐབས་ཅི་ཡང་མེད། ཁོ་ཚོ་འཇོལ་མོའི་
ཞིང་གྲོང་དུ་གནས་སྤོ་དུས་ང་རང་དགའ་སྤྲོ་ཆེན་པོ་སྐྱེས།
“ཁོ་ཚོ་འཇོལ་མོའི་ཞིང་གྲོང་དུ་འགྲོ་རྒྱུ་ཡིན་ནམ།"ཞེས་ངས་དྲིས།
“རེད།”ཅེས་ལྕམ་མོ་ཏྟེན་གྱིས་ལན་བཏབ་བྱུང་། “ཁོ་ཚོ་གཉེན་
སྒྲིག་མ་ཐག་འགྲོ་རྒྱུ་རེད། ལོ་སར་ཚེས་གཅིག་ཉིན་རེད་ཟེར།
“དེས་ན་འདིར་སུ་སྡོད།”
“ལྗོའོ་ཟིབ་འདིར་བསྡད་ནས་ཁང་བར་དོ་དམ་བྱེད་དགོས་ལ།
ཕལ་ཆེར་ཁོ་ལ་འདུག་རོགས་ཤིག་བཙལ་ནས་ཁོ་ཚོ་ཇ་ཁང་དུ་འདུག་
དགོས། ཁང་བ་གཞན་དག་ཟྭ་རྒྱག་ངེས།་
“ཁང་སྟོང་དེ་དག་གི་ནང་དུ་འདྲེ་བསྡད་ཆོག”ཅེས་ངས་དེ་ལྟར་
བཤད།
“མིན། སྐུ་ཞབས་ལོའོ་ཁི་ཝུའུ་ཏྟི།"ཞེས་ཨཱའེ་ལན་གྱིས་མགོ་བོ་
གཡུགས་གཡུགས་བྱས་ནས་བཤད་རྒྱུར།་འདས་པོར་བདེ་འགྲོ་ཐོབ་
པར་ང་ཡིད་ཆེས་ཡོད། ང་ཚོས་ཁོ་ལ་མཐོང་ཆུང་བྱེད་པའི་དབང་ཆ་
མེད་ཟེར།
སྐབས་དེར་མེ་ཏོག་ལྡུམ་རའི་སྒོ་ཕྱེ་ནས་ལྗོངས་རྒྱུ་བ་ཚོ་ཕྱིར་ཐོན་
ཡོང་།
“ཁོ་ཚོ་གང་ལའང་མི་སྐྲག་འདུག”ཅེས་ངས་ཁེར་བཤད་བྱེད་
བཞིན་སྒེའུ་ཁུང་ལས་ཁོ་ཚོ་ཡོང་བར་བལྟས།
ཁོ་ཚོ་སྒོ་ཁར་ཐོན་ནས་གོམ་པ་སྤོ་མཚམས་བཞག་སྟེ་ཟླ་འོད་
ལ་ལྟ་དུས། ང་རང་དབང་མེད་པར་ཁོ་ཚོ་དང་གཞའ་འདོད་ཅིག་སྐྱེས་
ནས། དྲན་རྟེན་གྱི་ལག་སྐྱེས་ཤིག་ལྕམ་མོ་རྦྷེན་གྱི་ལག་ཏུ་བཞག་རྗེས་
བུད་སོང་། ངས་ཁོ་མོས་བཀག་འགོག་ལ་དོ་སྣང་མ་བྱས་པར་ཁོ་ཚོས་
སྒོ་ཕྱེ་དུས་ཇ་ཁང་བརྒྱུད་ནས་བུད་སོང་། འཚབ་འཚུབ་ངང་འགྲོ་དུས་
དངུལ་སྒོར་ཞིག་ལྗོའོ་ཟིབ་ཀྱི་རྡོག་སྣེ་རུ་ལྷུང་དེ་སྒྲ་སྙན་མོ་ཞིག་གྲགས་
བྱུང་། ཁོས་ང་ནི་མི་སྤྲོ་སྣང་ཅན་ཞིག་རེད་སྙམ་ཡོད་ངེས།
ངས་ལམ་བསྐོར་ནས་ཆོས་ཁང་དུ་སོང་བ་ཡིན་ལ། ཆོས་ཁང་གི་
གྱང་རྩར་སླེབས་དུས། ཟླ་བདུན་ལས་འགོར་མེད་མོད། ཆོས་ཁང་གི
ཁང་བ་དག་རྙིང་རལ་དུ་གྱུར་འདུག སྒེའུ་ཁུང་མང་བོ་ཞིག་ལ་ཤེལ་སྒོ་
མེད་པར་ནག་དོང་ངེ་གྱུར་ཡོད་པ་དང་ཁང་ཀླད་ཀྱི་རྫ་ལེབ་དག་ཕྱིར་
འབུར་ཡོད།སྟོན་རླུང་ལྡང་དུས་དེ་དག་རླུང་གིས་ཁུར་ཚར་ངེས།
དེ་ནས་ང་ཉེ་འགྲམ་གྱི་དུར་བྱང་གསུམ་པོར་བལྟ་རུ་སོང་། དཀྱིལ་
གྱི་དུར་བྱང་དེའི་མདོག་སྐྱ་བོར་གྱུར་ཡོད་དེ། ཕྱེད་ཀ་རྩྭ་གསེང་དུ་ཡོད།
ཨཱའེ་བྷཻ་གྷིར་ལེན་ཋིན་གྱི་དུར་བྱང་འདབས་སུ་རྩྭ་སྔོན་གྱིས་ཁེངས་
འདུག་མོད་ཧེའེ་ཐི་ཁི་ལཱེ་ཧྥི་ཡི་དུར་བྱང་ད་དུང་སྐྱ་ཐར་སེ་ཡོད།
ངས་དྲོད་འཇམ་གྱི་ཉི་འོད་འོག་ཏུ་དུར་བྱང་དེ་གསུམ་གྱི་གམ་དུ་
བསྡད་ནས་སྣ་བརྒྱའི་མེ་ཏོག་ཁྲོད་དུ་འཕུར་ལྡིང་བྱེད་བཞིན་པའི་བྱ་བྱེའུ་
ཚོགས་ལ་བལྟས། བསིལ་རླུང་དལ་བུར་གཡོ་བའི་སྔོ་ལྗང་རྩྭ་ཐང་སྟེང་གི་
རྩི་ཐོག་གི་སི་སྒྲར་ཉན་བཞིན་ངས་བསམ་གཞིགས་ཤིག་བཏང་། ལྷིང་
འཇགས་ཀྱི་ས་གཞིའི་འོག་ཏུ་ལྷིང་འཇགས་མེད་པའི་རྣམ་ཤེས་གསོན་པོ་
ཞིག་ཡོད་པ་སུ་ཞིག་གི་བསམ་པའི་འཆར་སྒོར་ཤར་ངེས།།